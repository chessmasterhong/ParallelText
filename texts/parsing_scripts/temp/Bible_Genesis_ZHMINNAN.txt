
  Sèng-keng (Kong-hōe)/Chhòng-sè-kì

Ùi Wikisource
< Sèng-keng (Kong-hōe) </wiki/S%C3%A8ng-keng_(Kong-h%C5%8De)>
Thiàu khì: Se̍h chām <#mw-navigation>, chhiau-chhoē <#p-search>


    Bo̍k-lo̍k

 [siu <#>] 

  * 1 Kòan 1 <#K.C3.B2an_1>
  * 2 Kòan 2 <#K.C3.B2an_2>
  * 3 Kòan 3 <#K.C3.B2an_3>
  * 4 Kòan 4 <#K.C3.B2an_4>
  * 5 Kòan 5 <#K.C3.B2an_5>
  * 6 Kòan 6 <#K.C3.B2an_6>
  * 7 Kòan 7 <#K.C3.B2an_7>
  * 8 Kòan 8 <#K.C3.B2an_8>
  * 9 Kòan 9 <#K.C3.B2an_9>
  * 10 Kòan 10 <#K.C3.B2an_10>
  * 11 Iáu-boē choán-oāⁿ <#I.C3.A1u-bo.C4.93_cho.C3.A1n-o.C4.81.E2.81.BF>


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=1>]
    Kòan 1

 1. Gôan-khí-thâu Siōng-tè chhòng-chō thiⁿ kap tōe.
 2. Tōe sī khang-khang hūn-tūn; chhim-ian ê bīn-chiūⁿ o͘-àm; Siōng-tè ê
    Sîn ūn-tōng tī chúi-bīn.
 3. Siōng-tè kóng, Tio̍h ū kng, chiū ū kng.
 4. Siōng-tè khòaⁿ kng, sī hó; Siōng-tè chiong kng àm pun-khui.
 5. Siōng-tè kiò hit ê kng chòe Ji̍t, kiò àm chòe Mî. Ū ê-hng ū chá-khí,
    sī thâu chi̍t-ji̍t.
 6. Siōng-tè kóng, Chiah ê chúi ê tiong-kan tio̍h ū kiong-chhong, chiong
    chúi kap chúi pun-khui.
 7. Siōng-tè chiū chō kiong-chhong, lâi hun-khui kiong-chhong-ē ê chúi
    kap kiong-chhong-téng ê chúi; chiū ū án-ni.
 8. Siōng-tè kiò kiong-chhong chòe Thiⁿ. Ū ê-hng ū chá-khí, sī tē-jī ji̍t.
 9. Siōng-tè kóng, Thiⁿ-ē chiah ê chúi tio̍h chū-chi̍p kàu chi̍t só͘-chāi,
    ta-tōe tio̍h chhut-hiān; chiū ū án-ni.
10. Siōng-tè kiò ta-tōe chòe Tōe; kiò chū-chi̍p ê chúi chòe Hái; Siōng-tè
    khòaⁿ-i sī hó.
11. Siōng-tè kóng, Tōe tio̍h hoat-chháu, í-ki̍p kiat-chí ê chhài-soe, kap
    chiàu-lūi siⁿ ké-chí ê chhiū, hit lāi-bīn ū i ê chí, tī tōe-chiūⁿ;
    chiū ū án-ni.
12. Tōe chiū hoat-chháu, kap chiàu-lūi kiat-chí ê chhài-soe, kap
    chiàu-lūi siⁿ ké-chí ê chhiū, lāi-bīn ū i ê chí; Siōng-tè khòaⁿ-i sī hó.
13. Ū ê-hng ū chá-khí, sī tē-saⁿ ji̍t.
14. Siōng-tè kóng, Thiⁿ-ni̍h ê kiong-chhong tio̍h ū hoat-kng ê thé, lâi
    hun-piat ji̍t-mî; iā thang chòe tiāu-thâu, sù-kùi, ji̍t, nî;
15. ia̍h hō͘ in chòe kng-thé tī thiⁿ ê kiong-chhong, chiò-kng tī
    tōe-chiūⁿ; chiū ū án-ni.
16. Siōng-tè chiū chō tōa ê kng-thé nn̄g-ê; tōa ê kng-thé lâi kóan
    ji̍t-sî, sòe ê kng-thé lâi kóan mî-sî; iā chō chhiⁿ-sîn.
17. Siōng-tè hē in tī thiⁿ-ni̍h ê kiong-chhong, hō͘ in chiò kng tī tōe-ni̍h;
18. iā beh kóan ū ji̍t mî, hun-piat kng àm. Siōng-tè khòaⁿ-i sī hó.
19. Ū ê-hng ū chá-khí, sī tē-sì ji̍t.
20. Siōng-tè kóng, Chúi tio̍h siⁿ-thòaⁿ chōe-chōe ū o̍ah-miā ê tōng-bu̍t;
    chiáu pe tī tōe ê téng-bīn, thiⁿ-ni̍h ê kiong-chhong.
21. Siōng-tè chiū chhòng-chō hái-ni̍h ê tōa-hî, í-ki̍p chúi só͘ siⁿ
    chōe-chōe ū o̍ah-miā ê tōng-bu̍t, kok chiàu i ê lūi, koh chhòng-chō
    ta̍k-iūⁿ ê pe-chiáu, chiàu i ê lūi; Siōng-tè khòaⁿ-i sī hó.
22. Siōng-tè sù-hok in, kóng, Tio̍h siⁿ-thòaⁿ ke-thiⁿ chin-chōe,
    chhiong-móa tī hái-ni̍h ê chúi, iā hō͘ chiáu-chiah siⁿ-thòaⁿ
    chōe-chōe tī tōe-ni̍h.
23. Ū ê-hng ū chá-khí, sī tē-gō͘ ji̍t.
24. Siōng-tè kóng, Tōe tio̍h siⁿ ū o̍ah-miā ê tōng-bu̍t, chiàu i ê lūi,
    cheng-siⁿ, thâng-thōa, tōe-chiūⁿ ê cháu-siù, chiàu i ê lūi; chiū ū
    án-ni.
25. Siōng-tè chiū chō tōe-chiūⁿ ê cháu-siù chiàu i ê lūi, cheng-siⁿ
    chiàu i ê lūi, tōe-chiūⁿ it-chhè ê thâng-thōa chiàu i ê lūi;
    Siōng-tè khòaⁿ-i sī hó.
26. Siōng-tè kóng, Lán tio̍h chō lâng chhin-chhiūⁿ lán ê siōng, chiàu lán
    ê khóan; hō͘ in kóan-lí hái-ni̍h ê hî, thiⁿ-ni̍h ê chiáu, kap
    cheng-siⁿ, kap chôan-tōe, í-ki̍p tōe-chiūⁿ teh sô ê thâng-thōa.
27. Siōng-tè chiū chhòng-chō lâng chhin-chhiūⁿ I ka-kī ê siōng, chiàu
    Siōng-tè ê siōng chhòng-chō i; chhòng-chō in lâm-ê lú-ê.
28. Siōng-tè sù-hok in; Siōng-tè koh tùi in kóng, Tio̍h siⁿ-thòaⁿ
    chin-chōe, chhiong-móa tī tōe-chiūⁿ, lâi khah-iâⁿ i; iā tio̍h tī-lí
    hái-ni̍h ê hî, thiⁿ-ni̍h ê chiáu, kap tōe-chiūⁿ it-chhè só͘ tín-tāng ê
    o̍ah-mi̍h.
29. Siōng-tè kóng, Góa ū hō͘ lín piàn tōe-chiūⁿ it-chhè kiat-chí ê
    chhài-soe, koh it-chhè ê chhiū, kî-tiong ū kiat-chí ê chhiū ê
    ké-chí; lóng hō͘ lín chòe chia̍h-mi̍h.
30. Lūn-kàu tōe-chiūⁿ it-chhè ê cháu-siù, thiⁿ-tiong it-chhè ê chiáu,
    kap tōe-chiūⁿ it-chhè ōe tín-tāng ū o̍ah-miā ê mi̍h, Góa chiong
    it-chhè chhiⁿ-chháu hō͘ in chòe chia̍h-mi̍h; chiū ū án-ni.
31. Siōng-tè khòaⁿ I it-chhè só͘ chō-ê, khòaⁿ ah, chin-hó. Ū ê-hng ū
    chá-khí, sī tē-la̍k ji̍t.


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=2>]
    Kòan 2


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=3>]
    Kòan 3


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=4>]
    Kòan 4


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=5>]
    Kòan 5


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=6>]
    Kòan 6


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=7>]
    Kòan 7


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=8>]
    Kòan 8


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=9>]
    Kòan 9


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=10>]
    Kòan 10


    [siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&section=11>]
    Iáu-boē choán-oāⁿ

CHHONG3-SE3-KI3 (1)

[1] Goan5-khi2-thau5 Siong7-te3 chhong3-cho7 thi* kap toe7. Toe7 si7
khang-khang hun7-tun7; chhim-ian e5 bin7-chiu*7 oo-am3; Siong7-te3 e5
Sin5 un7-tong7 ti7 chui2-bin7. 3). Siong7-te3 kong2, Tioh8 u7 kng, chiu7
u7 kng. 4). Siong7-te3 khoa*3 kng, si7 ho2; Siong7-te3 chiong kng am3
pun-khui. 5). Siong7-te3 kio3 hit e5 kng choe3 Jit8, kio3 am3 choe3 Mi5.
U7 e5-hng u7 cha2-khi2, si7 thau5 chit8-jit8.

6). Siong7-te3 kong2, Chiah e5 chui2 e5 tiong-kan tioh8 u7 kiong-chhong,
chiong chui2 kap chui2 pun-khui. 7). Siong7-te3 chiu7 cho7 kiong-chhong,
lai5 hun-khui kiong-chhong-e7 e5 chui2 kap kiong-chhong-teng2 e5 chui2;
chiu7 u7 an2-ni. 8). Siong7-te3 kio3 kiong-chhong choe3 Thi*. U7 e5-hng
u7 cha2-khi2, si7 te7-ji7 jit8.

9). Siong7-te3 kong2, Thi*-e7 chiah e5 chui2 tioh8 chu7-chip8 kau3 chit8
soo2-chai7, ta-toe7 tioh8 chhut-hian7; chiu7 u7 an2-ni. 10). Siong7-te3
kio3 ta-toe7 choe3 Toe7; kio3 chu7-chip8 e5 chui2 choe3 Hai2; Siong7-te3
khoa*3--i si7 ho2. 11). Siong7-te3 kong2, Toe7 tioh8 hoat-chhau2,
i2-kip8 kiat-chi2 e5 chhai3-soe, kap chiau3-lui7 si* ke2-chi2 e5 chhiu7,
hit lai7-bin7 u7 i e5 chi2, ti7 toe7-chiu*7; chiu7 u7 an2-ni. 12). Toe7
chiu7 hoat-chhau2, kap chiau3-lui7 kiat-chi2 e5 chhai3-soe, kap
chiau3-lui7 si* ke2-chi2 e5 chhiu7, lai7-bin7 u7 i e5 chi2; Siong7-te3
khoa*3--i si7 ho2. 13). U7 e5-hng u7 cha2-khi2, si7 te7-sa* jit8.

14). Siong7-te3 kong2, Thi*--nih e5 kiong-chhong tioh8 u7 hoat-kng e5
the2, lai5 hun-piat jit8-mi5; 15). ia7 thang choe3 tiau7-thau5,
su3-kui3, jit8, ni5; iah8 hoo7 in choe3 kng-the2 ti7 thi* e5
kiong-chhong, chio3-kng ti7 toe7-chiu*7; chiu7 u7 an2-ni. 16).
Siong7-te3 chiu7 cho7 toa7 e5 kng-the2 nng7-e5; toa7 e5 kng-the2 lai5
koan2 jit8--si5, soe3 e5 kng-the2 lai5 koan2 mi5--si5; ia7 cho7
chhi*-sin5. 17). Siong7-te3 he7 in ti7 thi*--nih e5 kiong-chhong, hoo7
in chio3 kng ti7 toe7--nih; 18). ia7 beh koan2 u7 jit8 mi5, hun-piat kng
am3. Siong7-te3 khoa*3--i si7 ho2. 19). U7 e5-hng u7 cha2-khi2, si7
te7-si3 jit8.

20). Siong7-te3 kong2, Chui2 tioh8 si*-thoa*3 choe7-choe7 u7 oah8-mia7
e5 tong7-but8; chiau2 pe ti7 toe7 e5 teng2-bin7, thi*--nih e5
kiong-chhong. 21). Siong7-te3 chiu7 chhong3-cho7 hai2--nih e5 toa7-hi5,
i2-kip8 chui2 soo2 si* choe7-choe7 u7 oah8-mia7 e5 tong7-but8, kok
chiau3 i e5 lui7, koh chhong3-cho7 tak8-iu*7 e5 pe-chiau2, chiau3 i e5
lui7; Siong7-te3 khoa*3--i si7 ho2. 22). Siong7-te3 su3-hok in, kong2,
Tioh8 si*-thoa*3 ke-thi* chin-choe7, chhiong-moa2 ti7 hai2--nih e5
chui2, ia7 hoo7 chiau2-chiah si*-thoa*3 choe7-choe7 ti7 toe7--nih. 23).
U7 e5-hng u7 cha2-khi2, si7 te7-goo7 jit8.

24). Siong7-te3 kong2, Toe7 tioh8 si* u7 oah8-mia7 e5 tong7-but8, chiau3
i e5 lui7, cheng-si* thang5-thoa7, toe7-chiu*7 e5 chau2-siu3, chiau3 i
e5 lui7; chiu7 u7 an2-ni. 25). Siong7-te3 chiu7 cho7 toe7-chiu*7 e5
chau2-siu3 chiau3 i e5 lui7, cheng-si* chiau3 i e5 lui7, toe7-chiu*7
it-chhe3 e5 thang5-thoa7 chiau3 i e5 lui7; Siong7-te3 khoa*3--i si7 ho2.
26). Siong7-te3 kong2, Lan2 tioh8 cho7 lang5 chhin-chhiu*7 lan2 e5
siong7, chiau3 lan2 e5 khoan2; hoo7 in koan2-li2 hai2--nih e5 hi5,
thi*--nih e5 chiau2, kap cheng-si*, kap choan5-toe7, i2-kip8 toe7-chiu*7
teh so5 e5 thang5-thoa7. 27). Siong7-te3 chiu7 chhong3-cho7 lang5
chhin-chhiu*7 I ka-ki7 e5 siong7, chiau3 Siong7-te3 e5 siong7
chhong3-cho7 i; chhong3-cho7 in lam5--e5 lu2--e5. Siong7-te3 su3-hok in;
28). Siong7-te3 koh tui3 in kong2, Tioh8 si*-thoa*3 chin-choe7,
chhiong-moa2 ti7 toe7-chiu*7, lai5 khah-ia*5 i; ia7 tioh8 ti7-li2
hai2--nih e5 hi5, thi*--nih e5 chiau2, kap toe7-chiu*7 it-chhe3 soo2
tin2-tang7 e5 oah8-mih8. 29). Siong7-te3 kong2, Goa2 u7 hoo7 lin2 pian3
toe7-chiu*7 it-chhe3 kiat-chi2 e5 chhai3-soe, koh it-chhe3 e5 chhiu7,
ki5-tiong u7 kiat-chi2 e5 chhiu7 e5 ke2-chi2; long2 hoo7 lin2 choe3
chiah8-mih8. 30). Lun7-kau3 toe7-chiu*7 it-chhe3 e5 chau2-siu3,
thi*-tiong it-chhe3 e5 chiau2, kap toe7-chiu*7 it-chhe3 oe7 tin2-tang7
u7 oah8-mia7 e5 mih8, Goa2 chiong it-chhe3 chhi*-chhau2 hoo7 in choe3
chiah8-mih8; chiu7 u7 an2-ni. 31). Siong7-te3 khoa*3 I it-chhe3 soo2
cho7--e5, khoa*3 ah, chin-ho2. U7 e5-hng u7 cha2-khi2, si7 te7-lak8 jit8.


[2] Thi* toe7 kap i it-chhe3 soo2-u7--e5 i2-keng choe3-oan5. Ti7
te7-chhit jit8, Siong7-te3 oan5 I soo2 cho7 e5 kang; chiu7 ti7 te7-chhit
jit8 hioh I it-chhe3 soo2 cho7 e5 kang. 3). Siong7-te3 su3-hok ti7
te7-chhit jit8, teng7 choe3 seng3-jit8; in-ui7 ti7 chit-jit8 Siong7-te3
theng5 I it-chhe3 chhong3-cho7 e5 kang, chiu7 an-hioh.

4). Thi* toe7 chhong3-cho7 e5 lai5-lek8, ti7 Ia5-ho5-hoa Siong7-te3 cho7
toe7 kap thi* e5 jit8, chhin-chhiu*7 e7-toe2. 5). Soa*-ia2 it-chhe3 e5
chhau2-bak8 be7 u7 ti7 toe7--nih; soa*-ia2 it-chhe3 e5 chhai3-soe be7 u7
hoat; in-ui7 Ia5-ho5-hoa Siong7-te3 bo5 loh8-hoo7 ti7 toe7--nih, ia7 bo5
lang5 thang cheng3-choh hit e5 thoo2-toe7. 6). Chong2-si7 u7 bu7 tui3
toe7 khi2, lun7-tek8 pian3 toe7-bin7. 7). Ia5-ho5-hoa Siong7-te3 eng7
toe7-chiu*7 e5 thoo5-hun2 chhiau choe3 lang5, pun5 oah8 e5 khi3 jip8 i
e5 phi*7-khang; lang5 chiu7 chia*5-choe3 oah8 e5 leng5-hun5. 8).
Ia5-ho5-hoa Siong7-te3 ti7 tang-hng, ti7 Ai-tian5, cheng3 chit8 e5 hng5;
chiong soo2 cho7 e5 lang5 he7 ti7-hia. 9). Ia5-ho5-hoa Siong7-te3 hoo7
tak8-iu*7 e5 chhiu7 tui3 toe7--nih hoat--khi2-lai5, ho2-khoa*3 ia7
ho2-chiah8; ti7 hng5 e5 tiong-kan koh u7 oah8-mia7 e5 chhiu7, kap
hun-piat ho2-phai*2 e5 chhiu7. 10). Ai-tian5 u7 ho5 lau5-chhut lai5
koan3-ak hit e5 hng5; tui3-hia hun-khui choe3 si3-tiau5. 11).
Thau5-chit8-tiau5 mia5-kio3 Pi2-sun3; chiu7-si7 seh8-lau5 ti7
Hap-hui-lah8 choan5-toe7--e5; 12). ti7-hia u7 chhut kim; hit-ui7 e5 kim
si7 chin-ho2; iah8 chhut chin-chu phek-gek8. 13). Te7-ji7-tiau5 mia5
kio3 Ki-hun3, chiu7-si7 seh8-lau5 ti7 Koo2-sit8 choan5-toe7--e5. 14).
Te7-sa*-tiau5 mia5-kio3 Hi-ti2-kiat, chiu7-si7 lau5 ti7 A-sut8 e5
tang--si3-e5. Te7-si3-tiau5 chiu7-si7 Pek-lat. 15). Ia5-ho5-hoa
Siong7-te3 chiong hit e5 lang5 he7 ti7 Ai-tian5 hng5, lai5 cheng3-choh
koo3-siu2. 16). Ia5-ho5-hoa Siong7-te3 hoan-hu3 hit e5 lang5 kong2,
Hng5-lai7 tak8-ho7 chhiu7 e5 ke2-chi2, thang sui5-i3 lai5 chiah8. 17).
Chong2-si7 hun-piat ho2-phai*2 e5 chhiu7, i e5 ke2-chi2 m7-thang chiah8;
in-ui7 chiah8 e5 jit8 li2 tek-khak si2.

18). Ia5-ho5-hoa Siong7-te3 kong2, Lang5 toa*-sin ka-ki7 toa3 m7-ho2;
Goa2 beh ka7 i cho7 chit8 e5 pang-chan7--e5, lai5 phit-phoe3 i. 19).
Ia5-ho5-hoa Siong7-te3 eng7 thoo5 choe3 soa*-ia2 tak8-iu*7 e5
chau2-siu3, i2-kip8 khong-tiong tak8-iu*7 e5 pe-chiau2; chhoa7 kau3
hit-lang5 e5 bin7-cheng5, khoa*3 i beh chheng in sim2-mih8 mia5;
ki*3-na7 i soo2 chheng tak8-iu*7 oah8-mih8--e5, chiu7 choe3 hit e5 mih8
e5 mia5. 20). Hit e5 lang5 chiu7 ka7 it-chhe3 e5 cheng-si*, kap
khong-tiong e5 pe-chiau2, kap soa*-ia2 it-chhe3 e5 chau2-siu3 long2 ho7
mia5; chong2-si7 chhe7 bo5 chit8-e5 thang choe3 hit lang5 e5 pang-chan7,
lai5 phit-phoe3 i. 21). Ia5-ho5-hoa Siong7-te3 hoo7 hit e5 lang5 khun3
tang7-bin5, i chiu7 khun3; chiu7 theh8 i e5 hiap8-kut chit8-ki, pau-bat8
i e5 bah. 22). Ia5-ho5-hoa Siong7-te3 chiu7 chiong tui3 hit-lang5 soo2
theh8-chhut e5 hiap8-kut, cho7-chia*5 chit8 e5 cha-boo2-lang5, chhoa7
lai5 chiu7-kun7 hit-lang5. 23). Hit-lang5 kong2, Ta* chit-e5 si7 goa2
kut-lai7 e5 kut, bah-lai7 e5 bah; beh chheng-choe3 cha-boo2-lang5;
in-ui7 i si7 tui3 ta-poo-lang5 theh8-chhut. 24). Soo2-i2 lang5 beh
li7-khui i e5 pe7-bu2, kiat-lian5 i e5 boo2, in chiu7 chia*5-choe3
chit8-the2. 25). Ang-boo2 nng7-lang5 pi*5-pi*5 thng3-pak-theh, ia7 bo5
kian3-siau3.


[3] Ia5-ho5-hoa Siong7-te3 soo2 cho7 soa*-ia2 it-chhe3 e5 oah8-mih8,
choa5 si7 pi2 in khah kau2-khiat. Choa5 tui3 hu7-jin5-lang5 kong2,
Siong7-te3 kiam2 u7-ia*2 kong2, Hng5-lai7 it-chhe3 e5 chhiu7, lin2 long2
m7-thang chiah8 mah? 2). Hu7-jin5-lang5 tui3 choa5 kong2, Hng5-lai7
chhiu7--nih e5 ke2-chi2 goan2 thang chiah8; chi2-u7 hng5 tiong-ng hit
chang5 chhiu7 e5 ke2-chi2 Siong7-te3 bat kong2, Lin2 m7-thang chiah8--i,
iah8 m7-thang bong, kia*-liau2 oe7 si2. 4). Choa5 tui3 hu7-jin5-lang5
kong2, Lin2 bo5 tek-khak oe7 si2. 5). In-ui7 Siong7-te3 chai lin2 chiah8
e5 jit8, lin2 e5 bak8-chiu chiu7 oe7 khui, lin2 beh chhin-chhiu*7
Siong7-te3, oe7 hun-piat ho2-phai*2. 6). Hu7-jin5-lang5 khoa*3 hit
chang5 chhiu7, ho2-chiah8 iah8 kah-bak8; koh hit chang5 chhiu7 si7 thang
him-boo7, hoo7 lang5 u7 ti3-hui7; chiu7 ban2 i e5 ke2-chi2 chiah8 i,
soa3 hoo7 i e5 tiong7-hu, i iah8 chiah8 i. 7). In nng7-lang5 e5
bak8-chiu chiu7 khui, chiah chai in si7 thng3-pak-theh; chiu7 pin2
bu5-hoa-ko2 hioh8, ui7 ka-ki7 choe3 kun5. 8). Jit8 liang5-leng2 e5 si5,
Ia5-ho5-hoa Siong7-te3 kia*5-iu5 ti7 hng5-lai7; thia*-ki*3 I e5 sia*,
hit-lang5 kap i e5 hu7-jin5-lang5 chiu7 bih ti7 hng5-lai7 e5
chhiu7-tiong, lai5 siam2-pi7 Ia5-ho5-hoa Siong7-te3 e5 bin7. 9).
Ia5-ho5-hoa Siong7-te3 kio3 hit-lang5, tui3 i kong2, Li2 ti7 tah-loh8?
10). I chiu7 kong2, Goa2 thia*-ki*3 Li2 e5 sia* ti7 hng5-lai7, goa2
chiu7 kia*, in-ui7 goa2 thng3-pak-theh; chiu7 ka-ki7 bih. 11). Kong2,
Chi7-chui7 ka7 li2 kong2, li2 thng3-pak-theh? Goa2 hoan-hu3 li2 m7-thang
chiah8 hit chang5 chhiu7, li2 chiah8 i mah? 12). Hit-lang5 kong2, Li2
soo2 hoo7 goa2 choe3-phoa*7 e5 hu7-jin5-lang5, i eng7 hit chang5 chhiu7
e5 ke2-chi2 hoo7 goa2, goa2 chiu7 chiah8 i. 13). Ia5-ho5-hoa Siong7-te3
tui3 hu7-jin5-lang5 kong2, Li2 soo2 choe3 si7 sim2-mih8 su7?
Hu7-jin5-lang5 kong2, Choa5 in2-iu2 goa2, goa2 chiu7 chiah8. 14).
Ia5-ho5-hoa Siong7-te3 tui3 choa5 kong2, Li2 i2-keng choe3 chit-e5,
soo2-i2 li2 siu7 chiu3-choo2, pi2 it-chhe3 e5 cheng-si*, kap soa*-ia2
it-chhe3 e5 chau2-siu3, khah-tang7; li2 beh eng7 pak-too2 kia*5, it-seng
chiah8 thoo5-hun2. 15). Goa2 beh hoo7 li2 kap hu7-jin5-lang5 kiat
oan-siu5, li2 e5 hoo7-e3 kap i e5 hoo7-e3 iah8 kiat oan-siu5; i beh
siong li2 e5 thau5-khak, li2 beh siong i e5 kha-au7-ti*. 16). Koh tui3
hu7-jin5-lang5 kong2, Goa2 tek-khak toa7-toa7 ke-thi* li2 hoai5-in7 e5
kan-khoo2; li2 beh kan-khoo2 si*-kia*2; li2 beh loan5-boo7 li2 e5
tiong7-hu, i beh koan2-hat li2. 17). Ia7 tui3 A-tong kong2, Li2 i2-keng
thia*-than3 li2 e5 hu7-jin5-lang5 e5 oe7, lai5 chiah8 Goa2 soo2 hoan-hu3
li2 kong2, Li2 m7-thang chiah8--i e5; soo2-i2 thoo2-toe7 in-ui7 li2 e5
ian5-koo3, siu7 chiu3-choo2; li2 chit8-si3-lang5 lo5-khoo2, chiah tui3 i
tit-tioh8 chiah8. 18). Thoo2-toe7 beh ui7-tioh8 li2 hoat chhi3-phe3 kap
chek8-le5; li2 ia7 beh chiah8 hng5--nih e5 chhai3-soe. 19). Li2 beh
koa*7-lau5 moa2-bin7 chiah thang tit-tioh8 chiah8, kau3 li2 kui thoo2;
in-ui7 li2 si7 tui3 thoo5 theh8--chhut-lai5; li2 pun2 si7 thoo5-hun2,
ia7 beh kui ti7 thoo5-hun2. 20). Hit-lang5 ka7 i e5 boo2 ho7 mia5, kio3
Ha7-oa; in-ui7 i choe3 cheng3-lang5 e5 lau7-bu2. 21). Ia5-ho5-hoa
Siong7-te3 ui7-tioh8 hit-lang5 kap i e5 boo2 eng7 phe5 choe3 i-hok8,
hoo7 in chheng7.

22). Ia5-ho5-hoa Siong7-te3 kong2, Khoa*3 ah, chit-lang5 i2-keng kap
lan2 sa* chhin-chhiu*7, oe7 hun-piat ho2-phai*2; ta* kia*-liau2 i
chhun-chhiu2 koh tui3 oah8-mia7 chhiu7 ban2, lai5 chiah8 chiu7 oah8 kau3
eng2-oan2; 23). soo2-i2 Ia5-ho5-hoa Siong7-te3 kah i chhut Ai-tian5
hng5, lai5 cheng3-choh hit e5 thoo5, chiu7-si7 i soo2 tui3 i chhut e5.
24). Soo2-i2 koa*2 hit e5 lang5 chhut; ia7 ti7 Ai-tian5 hng5 e5
tang--si3 an-ti3 Ki-loo7-peng kap si3-bin7 tng2-seh8 hoat he2-iam7 e5
kiam3, lai5 hong5-siu2 oah8-mia7 chhiu7 e5 loo7.


[4] Hit-lang5 kap i e5 boo2 Ha7-oa tang5-pang5; Ha7-oa chiu7 hoai5-in7
si* Kai-un2, kong2, Goa2 tui3 Ia5-ho5-hoa pi3-iu7 tit-tioh8 kia*2. 2).
Koh si* i e5 sio2-ti7 A-pek. A-pek si7 koo3-iu*5--e5, Kai-un2 si7
choh-chhan5--e5. 3). Kau3 jit8-au7, Kai-un2 chiong thoo2-san2 choe3
le2-mih8 hian3 hoo7 Ia5-ho5-hoa. 4). A-pek ia7 chiong iu*5-kun5-tiong
thau5-chiu*7-si* e5 iu*5 kap i e5 iu5 theh8--lai5 hian3. Ia5-ho5-hoa
koan3-koo3 A-pek kap i e5 le2-mih8; 5). chong2-si7 bo5 koan3-koo3
Kai-un2 kap i e5 le2-mih8. Kai-un2 chiu7 toa7 siu7-khi3, pi*3-bin7. 6).
Ia5-ho5-hoa tui3 Kai-un2 kong2, Li2 sia*2-su7 siu7-khi3? li2 sia*2-su7
pi*3-bin7? 7). Li2 na7 kia*5-ho2, kiam2 bo5 tit-tioh8 kam3-lap8? na7 bo5
kia*5-ho2, choe7-giat8 bai5-hok8 ti7 mng5-khau2; i beh loan5-boo7 li2,
li2 beh koan2-hat i. 8). Kai-un2 ka7 i e5 sio2-ti7 kong2. I2-au7 in ti7
soa*--nih e5 si5, Kai-un2 kong-kek i e5 sio2-ti7 A-pek, ka7 i thai5-si2.
9). Ia5-ho5-hoa tui3 Kai-un2 kong2, Li2 e5 sio2-ti7 A-pek ti7 tah-loh8?
I kong2, M7-chai; goa2 kiam2-si7 koo3-siu2 goa2 e5 sio2-ti7--e5 mah?
10). I kong2, Li2 u7 choe3 sim2-mih8? Lin2 sio2-ti7 e5 huih e5 sia* tui3
toe7--nih au5-kio3 Goa2. 11). Toe7 u7 khui-chhui3 tui3 li2 e5 chhiu2
lai5 chiap-siu7 lin2 sio2-ti7 e5 huih, ta* li2 tui3 chit e5 toe7 siu7
chiu3-choo2. 12). Li2 cheng3-choh, toe7 bo5 beh chhut thoo2-san2 hoo7
li2; li2 beh si3-koe3 chau2, phiau-liu5 toe7-chiu*7. 13). Kai-un2 tui3
Ia5-ho5-hoa kong2, Goa2 e5 heng5-hoat8 thai3-tang7, ke3-thau5 ti7 goa2
soo2 oe7-tng--e5. 14). Li2 kin-a2-jit8 koa*2 goa2 li7-khui chit e5
toe7-bin7, bo5 thang toa3 ti7 Li2 e5 bin7-cheng5; goa2 si3-koe3 chau2
phiau-liu5 toe7-chiu*7; ki*3-na7 tu2-tioh8 goa2 e5 beh thai5-si2 goa2.
15). Ia5-ho5-hoa tui3 i kong2, In-ui7 an2-ni, ki*3-na7 thai5-si2 Kai-un2
e5, beh siu7 chhit-pe7 e5 po3-eng3. Ia5-ho5-hoa chiu7 ka7 Kai-un2 lip8
chit8 e5 ki3-ho7, bian2-tit tu2-tioh8 i e5 thai5-si2 i.

16). Kai-un2 chiu7 li7-khui Ia5-ho5-hoa e5 bin7-cheng5, khi3 ti7
Ai-tian5 e5 tang--si3, Lo5-tek e5 toe7, khia7-khi2. 17). Kai-un2 kap i
e5 boo2 tang5-pang5; i e5 boo2 hoai5-in7 si* I2-lok8; Kai-un2 khi2
sia*5, chiu7 chiau3 i e5 kia*2 e5 mia5 chheng hit e5 sia*5 e5 mia5 choe3
I2-lok8. 18). I2-lok8 si* I2-na2; I2-na2 si* Bi2-hoo7-nga2-li7;
Bi2-hoo7-nga2-li7 si* Ma2-thoo2-sat-li7; Ma2-thoo2-sat-li7 si*
Lah8-bek8. 19). Lah8-bek8 chhoa7 nng7 e5 boo2; chit8-e5 mia5 A-tai7,
chit8-e5 mia5 Se2-lah8. 20). A-tai7 si* Nga2-pat; i choe3 khia7-khi2
poo3-pi*5 chhi7 cheng-si* e5 lang5 e5 choo2. 21). I e5 sio2-ti7 mia5
Iu5-pat; i si7 choe3 it-chhe3 toa*5-khim5 pun5-siau e5 lang5 e5 choo2.
22). Se2-lah8 ia7 si* Thoo2-pat-kai-un2; i chiu7-si7 che3-cho7 tak8-iu*7
tang5 thih lai7-khi3 e5; Thoo2-pat-kai-un2 e5 chi2-be7 chiu7-si7
Na2-ma2. 23). Lah8-bek8 tui3 i nng7 e5 boo2 kong2,

A-tai7 kap Se2-lah8 ah, tioh8 thia* goa2 e5 sia*,

Lah8-bek8 e5 boo2 ah, tioh8 ti3-i3 thia* goa2 e5 oe7;

Lang5 siong goa2, goa2 thai5 i,

Siau3-lian5 lang5 hai7 goa2, goa2 thai5 i.

24). Kai-un2 e5 sin-oan na7 si7 chhit-pe7,

Chiu7 Lah8-bek8 e5 sin-oan tek-khak chhit-chap8-chhit pe7.

25). A-tong koh kap i e5 boo2 tang5-pang5; i e5 boo2 si*-kia*2,
piau2-mia5 kio3 Siat; si7 kong2, Siong7-te3 koh ka7 goa2 siat-lip8 chit8
e5 kia*2 lai5 thoe3 A-pek, in-ui7 Kai-un2 ka7 i thai5--si2. 26). Siat
ia7 si*-kia*2, piau2-mia5 I2-lo5-su7; hit-si5 lang5 chiah khi2-thau5
kiu5-kio3 Ia5-ho5-hoa e5 mia5.


[5] A-tong e5 se3-he7 ki3 ti7 e7-toe2. Tng Siong7-te3 chhong3-cho7 lang5
e5 jit8, si7 chiau3 Siong7-te3 e5 khoan2-sit lai5 cho7 i; 2).
chhong3-cho7 in ta-poo kap cha-boo2; ti7 in siu7 chhong3-cho7 e5 jit8,
su3 in hok-khi3, chheng in e5 mia5 kio3 Lang5. 3). A-tong chit8-pah
sa*-chap8 he3 si*-kia*2 chiau3 i e5 khoan2, chhin-chhiu*7 i e5 siong7,
piau2 mia5 kio3 Siat. 4). A-tong si* Siat liau2-au7 koh lek8-ke3
poeh-pah ni5; ki*5-tiong iau2 u7 si* kia*2 cha-boo2-kia*2. 5). A-tong
ke3-kiong7 hiong2-siu7 kau2-pah sa*-chap8 he3, chiah si2.

6). Siat chit8-pah lian5 goo7 he3, si* I2-lo5-su7. 7). Siat si*
I2-lo5-su7 e5 liau2-au7 iau2 oah8 poeh-pah lian5 chhit ni5; ki5-tiong u7
koh si* kia*2 cha-boo2-kia*2. 8). Siat ke3-kiong7 hiong2-siu7 kau2-pah
it-chap8-ji7 he3, chiah si2.

9). I2-lo5-su7 kau2-chap8 he3, si* Kai-lam5. 10). I2-lo5-su7 si*
Kai-lam5 e5 liau2-au7 iau2 oah8 poeh-pah it-chap8-goo7 ni5; ki5-tiong u7
koh si* kia*2 cha-boo2-kia*2. 11). I2-lo5-su7 ke3-kiong7 hiong2-siu7
kau2-pah lian5 goo7 he3, chiah si2.

12). Kai-lam5 chhit-chap8 he3, si* Ma2-lek8-liat8. 13). Kai-lam5 si*
Ma2-lek8-liat8 e5 liau2-au7 iau2 oah8 poeh-pah si3-chap8 ni5; ki5-tiong
u7 koh si* kia*2 cha-boo2-kia*2. 14). Kai-lam5 ke3-kiong7 hiong2-siu7
kau2-pah it-chap8 he3, chiah si2.

15). Ma2-lek8-liat8 lak8-chap8 goo7 he3, si* Nga2-liat8. 16).
Ma2-lek8-liat8 si* Nga2-liat8 e5 liau2-au7 iau2 oah8 poeh-pah sa*-chap8
ni5; ki5-tiong u7 koh si* kia*2 cha-boo2-kia*2. 17). Ma2-lek8-liat8
ke3-kiong7 hiong2-siu7 poeh-pah kau2-chap8 goo7 he3, chiah si2.

18). Nga2-liat8 chit8-pah lak8-chap8 ji7 he3, si* I2-lok8. 19).
Nga2-liat8 si* I2-lok8 e5 liau2-au7 iau2 oah8 poeh-pah ni5; ki3-tiong7
u7 koh si* kia*2 cha-boo2-kia*2. 20). Nga2-liat8 ke3-kiong7 hiong2-siu7
kau2-pah lak8-chap8 ji7 he3, chiah si2.

I2-lok8 lak8-chap8 goo7 he3, si* Ma2-thoo2-sat-lah8. 22). I2-lok8 si*
Ma2-thoo2-sat-lah8 e5 liau2-au7 kap Siong7-te3 sa*-kap kia*5 sa*-pah
ni5; ki5-tiong u7 koh si* kia*2 cha-boo2-kia*2. 23). I2-lok8 ke3-kiong7
hiong2-siu7 sa*-pah lak8-chap8 goo7 he3. 24). I2-lok8 kap Siong7-te3
sa*-kap kia*5, Siong7-te3 chiap i khi3; i chiu7 bo5 ti7-teh.

25). Ma2-thoo2-sat-lah8 chit8-pah poeh-chap8 chhit he3, si* Lah8-bek8.
26). Ma2-thoo2-sat-lah8 si* Lah8-bek8 e5 liau2-au7 iau2 oah8 chhit-pah
poeh-chap8 ji7 ni5; ki5-tiong u7 koh si* kia*2 cha-boo2-kia*2. 27).
Ma2-thoo2-sat-lah8 ke3-kiong7 hiong2-siu7 kau2-pah lak8-chap8 kau2 he3,
chiah si2.

28). Lah8-bek8 chit8-pah poeh-chap8 ji7 he3, si* chit8 e5 kia*2,
piau2-mia5 kio3 Na2-a, kong2, Ia5-ho5-hoa bat chiu3-choo2 toe7, hoo7
lan2 choe3 kang lo5-khoo2; ta* chit e5 kia*2 beh an-ui3 lan2. 30).
Lah8-bek8 si* Na2-a e5 liau2-au7 iau2 oah8 goo7-pah kau2-chap8 goo7 ni5;
ki5-tiong u7 koh si* kia*2 cha-boo2-kia*2. 31). Lah8-bek8 ke3-kiong7
hiong2-siu7 chhit-pah chhit-chap8-chhit he3, chiah-si2.

32). Na2-a goo7-pah he3; si* Siam2, Ham5, Nga2-hut.


[6] Lang5 ti7 toe7-chiu*7 na2 khah-choe7, ia7 si* cha-boo2-kia*2 e5 si5,
2). Siong7-te3 e5 kia*2 khoa*3-ki*3 lang5 e5 cha-boo2-kia*2 sui2, chiu7
chiau3 in soo2 ai3, chhoa7 in choe3 boo2. 3). Ia5-ho5-hoa kong2, Lang5
ki3-jian5 siok8 ti7 jiok8-the2, Goa2 e5 Sin5 bo5 beh eng2-oan2 tiam3 ti7
in; na7-si7 in e5 jit8-chi2 beh kau3 chit8-pah ji7-chap8 ni5. 4). Ti7
hit-si5 u7 toa7-han3 lang5 ti7 toe7-bin7-chiu*7; au7-lai5 Siong7-te3 e5
kia*2 kap lang5 e5 cha-boo2-kia*2 tang5-pang5, in chiu7 si* kia*2,
chiu7-si7 tui3 koo2-cha2 eng-hiong5 u7 mia5-sia* e5 lang5.

5). Ia5-ho5-hoa khoa*3-ki*3 lang5 ti7 toe7-chiu*7, choe7-ok chin toa7,
sim-lai7 soo2 siu*7 e5 liam7-thau5 tak8-jit8 long2 si7 phai*2. 6).
Ia5-ho5-hoa the3-hoe2 I cho7 lang5 ti7 se3-kan; sim-lai7 iu-bun7. 7).
Ia5-ho5-hoa kong2, Goa2 beh tui3 toe7-chiu*7 chau5-biat8 Goa2 soo2
chhong3-cho7 e5 lang5; chiong lang5 kap chau2-siu3, thang5-thoa7,
pe-chiau2, long2 chau5-biat8; in-ui7 Goa2 cho7 in liau2 u7 the3-hoe2.
8). Chi2-u7 Na2-a tit-tioh8 un-tian2 ti7 Ia5-ho5-hoa e5 bin7-cheng5.

9). Na2-a e5 se3-he7 ki3 ti7 e7-toe2. Na2-a si7 gi7-lang5; ti7 hit
se3-tai7 e5 tiong-kan si7 oan5-choan5 e5 lang5; Na2-a kap Siong7-te3
sa*-kap kia*5. 10). Na2-a si* sa* e5 kia*2, chiu7-si7 Siam2, Ham5,
Nga2-hut. 11). Se3-kai3 pai7-hoai7 ti7 Siong7-te3 e5 bin7-cheng5;
se3-kai3 chhiong-moa2 kiong5-po7. 12). Siong7-te3 khoa*3 se3-kai3 long2
pai7-hoai7; in-ui7 ki*3 u7 jiok8-the2--e5 in ti7 se3-kai3 e5 kia*5-choe3
long2 si7 pai7-hoai7.

13). Siong7-te3 tui3 Na2-a kong2, Ki*3 u7 jiok8-the2--e5 goa2 khoa*3 in
e5 boat8-ki5 i2-keng kau3, in-ui7 in e5 kiong5-po7 chhiong-moa2 ti7
se3-kai3; li2 khoa*3, Goa2 beh chiong in kap toe7 choe3 chit8-e7
hui2-biat8. 14). Li2 tioh8 eng7 chheng5-peh-chha5 choe3 toa7-chun5,
chun5-lai7 tioh8 keh pang5-keng, lai7-goa7 eng7 lek8-chhi*-iu5 koo5 i.
15). Toa7-chun5 e5 cho7-hoat si7 an2-ni; tng5 sa*-pah tiu2, khoah
goo7-chap8 tiu2, koai*5 sa*-chap8 tiu2. 16). Chun5 tioh8 choe3 thang-a2,
koai*5 chit8 tiu2; mng5 tioh8 he7 ti7 chun5-pi*; chun5 tioh8 choe3
sa*-chan5, hun siong7, tiong, ha7. 17). Li2 khoa*3, Goa2, Goa2 beh hoo7
toa7 chui2 hoan3-lam7 ti7 toe7-chiu*7, lai5 hui2-biat8 thi*-e7 ki*3-na7
u7 oah8-khi3 e5 jiok8-the2; ki*3-na7 ti7 toe7-chiu*7--e5 long2 oe7 si2.
18). Chong2-si7 Goa2 beh kap li2 lip8 Goa2 e5 iok. Li2 kap li2 e5 kia*2,
li2 e5 boo2, li2 e5 sim-pu7, long2 tioh8 jip8 toa7-chun5. 19). Ki*3-na7
u7 oah8-khi3 e5 jiok8-the2, tak8-iu*7 chit8-tui3, chit8-chiah kang--e5,
chit8-chiah bu2--e5, li2 tioh8 toa3 in jip8 toa7-chun5, kap li2 sa*-kap
po2-choan5 oah8-mia7. 20). Pe-chiau2 kok chiau3 i e5 lui7, cheng-si* kok
chiau3 i e5 lui7, toe7-chiu*7 e5 thang5-thoa7 kok chiau3 i e5 lui7,
tak8-iu*7 chit8-tui3 beh kau3 li2 hia lai5 po2-choan5 in e5 oah8-mia7.
21). Li2 tioh8 theh8 tak8-iu*7 e5 chiah8-mih8 chek-chu7--teh, thang
choe3 li2 kap in e5 chiah8-mih8. 22). Na2-a chiu7 an2-ni kia*5; chiau3
Siong7-te3 long2-chong2 soo2 beng7-leng7--e5 khi3 kia*5.


[7] Ia5-ho5-hoa tui3 Na2-a kong2, Li2 kap li2 choan5-ke long2 tioh8 jip8
toa7-chun5; in-ui7 ti7 chit se3-tai7 e5 tiong-kan Goa2 khoa*3-ki*3 li2
ti7 Goa2 e5 bin7-cheng5 si7 gi7-lang5. 2). Ki*3-na7 chheng-khi3 e5
cheng-si*, li2 tioh8 toa3 chhit-chiah kang--e5, chhit-chiah bu2--e5; bo5
chheng-khi3 e5 cheng-si*, li2 tioh8 toa3 chit8-chiah kang--e5,
chit8-chiah bu2--e5. 3). Thi*--nih e5 chiau2 ia7 tioh8 toa3, chhit-chiah
kang--e5, chhit-chiah8 bu2--e5, thang lau5 in e5 cheng2 oah8 ti7
choan5-toe7. 4). In-ui7 koh ke3 chhit-jit8, Goa2 beh loh8-hoo7 ti7
toe7-chiu*7, si3-chap8 jit8 si3-chap8 mi5; chiong Goa2 soo2 cho7
tak8-ho7 e5 oah8-mih8 long2 tui3 toe7-chiu*7 chau5-biat8. 5). Na2-a
chiu7 chiau3 Ia5-ho5-hoa soo2 beng7-leng7 i e5, it-chin7 khi3 kia*5.

6). Tng toa7-chui2 hoan3-lam7 ti7 toe7 chiu*7 e5 si5, Na2-a lak8-pah
he3. 7). Na2-a chiu7 kap i e5 kia*2, i e5 boo2, i e5 sim-pu7, long2 jip8
toa7-chun5, siam2-pi7 toa7-chui2. 8). Chheng-khi3 e5 cheng-si*, kap bo5
chheng-khi3 e5 cheng-si*, pe-chiau2, kap toe7-chiu*7 it-chhe3 e5
thang5-thoa7, long2 chit8-tui3 chit8-tui3, u7 kang--e5 u7 bu2--e5, kau3
Na2-a hia, chin3-jip8 toa7-chun5, chiau3 Siong7-te3 beng7-leng7 Na2-a
e5. 10). Ke3 hiah e5 chhit-jit8 toa7-chui2 hoan3-lam7 ti7 toe7-chiu*7.
11). Tng Na2-a lak8-pah he3, ji7-geh8 chap8-chhit jit8, hit-jit8
chhim-ian e5 chui2-gôan long2 lih8-khui, thi* ia7 phoa3-khiah. 12).
Si3-chap8 jit8 si3-chap8 mi5 loh8-hoo7 ti7 toe7-bin7-chiu*7. 13).
Tu2-tu2 hit-jit8 Na2-a kap i e5 kia*2, Siam2, Ham5, Nga2-hut, kap Na2-a
e5 boo2, kap i e5 sa* e5 sim-pu7, long2 jip8 toa7-chun5; 14). in kap
pah-siu3 kok chiau3 i e5 lui7, it-chhe3 e5 cheng-si* kok chiau3 i e5
lui7, it-chhe3 so5 ti7 toe7-chiu*7 e5 thang5-thoa7 kok chiau3 i e5 lui7,
it-chhe3 u7-sit8-e5 kok chiau3 i e5 lui7, it-chhe3 e5 pe-chiau2 kok
chiau3 i e5 lui7, long2-chong2 chin3-jip8 toa7-chun5. 15). Ki*3-na7
jiok8-the2 lai7-bin7 u7 oah8-khi3--e5, long2 chit8-tui3 chit8-tui3, kau3
Na2-a hia, jip8 toa7-chun5. 16). Ki*3-na7 jip8 toa7-chun5--e5, si7 u7
kang u7 bu2 e5 jiok8-the2, chiau3 Siong7-te3 soo2 beng7-leng7 i--e5;
Ia5-ho5-hoa chiu7 ka7 i koai*--teh. 17). Chui2 hoan3-lam7 ti7
toe7-chiu*7 si3-chap8-jit8; chui2 tiong3 na2 koai*5, hoo7 toa7-chun5
chheng3-phu5, chun5 chiu7 li7 toe7. 18). Chui2-se3 chin-toa7, ti7
toe7-chiu*7 tit8-tit8 tiong3--khi2-lai5; chun5 phiau-liu5 ti7
chui2-bin7. 19). Chui2-se3 ti7 toe7-chiu*7 kek8-ki5 toa7; thi*-e7 e5
koai*5-soa* long2 hoo7 i im-bat8. 20). Chui2-se3 pi2 soa* ke-tiong3
koai*5 chap8-goo7 tiu2; soa* long2 hoo7 i im-bat8. 21). Ki*3-na7 ti7
toe7-chiu*7 u7 jiok8-the2 e5 tong7-but8, chiu7-si7 pe-chiau2, cheng-si*,
chau2-siu3, kap it-chhe3 so5 ti7 toe7-chiu*7 e5 thang5-thoa7, i2-kip8
soo2 u7 e5 cheng3-lang5, long2 si2. 22). Ki*3-na7 ti7 ta-toe7 u7
phi*7-khang chhoan2-khui3 e5 seng-leng5 long2 si2. 23). Ki*3-na7
toe7-chiu*7 it-chhe3 e5 oah8-mih8 long2 chau5-biat8; lang5 kap
cheng-si*, thang5-thoa7, i2-kip8 thi*-tiong e5 pe-chiau2, in long2 tui3
toe7-chiu*7 siu7 chau5-biat8; chi2-u7 Na2-a chham hiah-e5 kap i ti7
chun5-nih--e5 lau5-teh. 24). Chui2-se3 chin-toa7 ti7 toe7-chiu*7,
lek8-ke3 chit8-pah goo7-chap8-jit8.


[8] Siong7-te3 ki3-tit Na2-a, kap it-chhe3 e5 oah8-mih8, i2-kip8 kap i
ti7 toa7-chun5 it-chhe3 e5 cheng-si*; Siong7-te3 hoo7 hong chhe toe7,
chui2 chiu7 chiam7-chiam7 siau-sih8. 2). Chhim-ian e5 chui2-gôan, kap
thi* e5 khang-khiah, long2 koai*-bat8; thi*--nih e5 hoo7 iah8 soah. 3).
Chui2 tui3 toe7-chiu*7 tit8-tit8 the3; chit8-pah goo7-chap8 jit8 au7,
chui2 chiu7 chiam7-chiam7 siau. 4). Chhit-geh8 chap8 chhit jit8, chun5
khoa3 ti7 A-lah8-liap8 e5 soa*. 5). Chui2 koh chiam7-chiam7 siau,
tit8-tit8 kau3 chap8-geh8. Chap8-geh8 chhoe-it jit8, soa*-thau5 chiah
chhut-hian7. 6). Ke3 si3-chap8 jit8, Na2-a khui i soo2 choe3 toa7-chun5
e5 thang-a2; 7). pang3 chit8 chiah oo-a chhut-khi3; oo-a pe-lai5
pe-khi3, tit8-tit8 kau3 toe7-chiu*7 e5 chui2 ta. 8). I koh pang3 chit8
chiah chi*2-a2 chhut-khi3, beh khoa*3 chui2 tui3 toe7-chiu*7 the3
a2-be7. 9). Chong2-si7 chi*2-a2 chhe7 bo5 hioh-kha e5 soo2-chai7, chiu7
to3-tng2 lai5 toa7-chun5 Na2-a hia; in-ui7 pian3-toe7-bin7 iau2 u7
chui2; Na2-a chhun-chhiu2 chih i, liah8 jip8 toa7-chun5. 10). I koh
theng3-hau7 chhit-jit8, koh pang3 chi*2-a2 chhut toa7-chun5. 11). Kau3
e5-hng chi*2-a2 to3-lai5 i hia, chhui3 ka7 chit8-hioh8 sin e5
ka*-na2-hioh8; Na2-a chiah chai chui2 tui3 toe7-chiu*7 the3 lah. 12). I
koh theng3-hau7 chhit-jit8, pang3 chi*2-a2 chhut-khi3; chi*2-a2 long2
bo5 koh to3--lai5. 13). Kau3 Na2-a lak8-pah lian5 chit8 he3, chia*-geh8
chhoe-it jit8, toe7-chiu*7 e5 chui2 long2 ta; Na2-a chiu7 hian-khui
toa7-chun5 e5 koa3, lai5 khoa*3; chiu7 khoa*3-ki*3 toe7-bin7 i2-keng ta.
14). Ji7-geh8 ji7-chhit-jit8, thoo5-toe7 long2 ta.

15). Siong7-te3 tui3 Na2-a kong2, 16). Li2 kap li2 e5 boo2, li2 e5
kia*2, li2 e5 sim-pu7, long2 tioh8 chhut toa7-chun5. 17). Ti7 li2 hia
ki*3-u7 jiok8-the2 e5 oah8-mih8, chiu7-si7 pe-chiau2, cheng-si*, kap
it-chhe3 so5 ti7 toe7-chiu*7 e5 thang5-thoa7, long2 tioh8 toa3 in chhut;
hoo7 in heng-ong7 ti7 toe7--nih, si*-thoa*3 chin-choe7. 18). Tui3
hit-tiap8 Na2-a kap i e5 kia*2, i e5 boo2, i e5 sim-pu7, long2
chhut-lai5. 19). It-chhe3 e5 chau2-siu3, it-chhe3 e5 thang5-thoa7,
it-chhe3 e5 pe-chiau2, ki*3-na7 toe7-chiu*7 soo2 u7 e5 tong7-but8, kok
chiau3 i e5 chok8-lui7, iah8 long2 chhut toa7-chun5.

20). Na2-a ui7-tioh8 Ia5-ho5-hoa khi2 chit8 cho7 toa*5; tui3 tak8-iu*7
chheng-khi3 e5 cheng-si*, tak8-iu*7 chheng-khi3 e5 pe-chiau2, chhu2 lai5
hian3 ti7 toa*5-teng2 choe3 sio-che3. 21). Ia5-ho5-hoa phi*7 i e5
phang-bi7; Ia5-ho5-hoa sim-lai7 chiu7 kong2, Goa2 bo5 koh in-ui7 lang5
e5 ian5-koo3 chiu3-choo2 toe7, in-ui7 lang5 tui3 soe3-han3 e5 si5, sim
soo2 siu*7 chiu7 phai*2, Goa2 bo5 beh chiau3 Goa2 soo2 u7 kia*5--e5, koh
biat8 kok-cheng2 e5 oah8-mih8. 22). Toe7 iau2 ti7-teh e5 si5,
chai-cheng3 siu-seng5, koa*5 joah8, tang-thi*, he7-thi*, jit8 mi5, long2
bo5 hioh.


[9] Siong7-te3 su3-hok Na2-a, kap i e5 kia*2, iah8 tui3 in kong2, Lin2
tioh8 si*-thoa*3 choe7-choe7, chhiong-moa2 toe7-chiu*7. 2). Ki*3-na7
toe7-chiu*7 e5 chau2-siu3, kap thi*--nih e5 chiau2, long2 beh kia* lin2
ui3 lin2; lian5 toe7-chiu*7 it-chhe3 e5 thang5-thoa7, kap hai2--nih
it-chhe3 e5 hi5, long2 kau-hu3 lin2 e5 chhiu2. 3). Ki*3-na7 oah8 e5
tong7-but2 long2 choe3 lin2 e5 chiah8-mih8; chiah-e5 it-chhe3 Goa2 long2
hoo7 lin2, chhin-chhiu*7 hoo7 lin2 chhai3-soe chit8-iu*7. 4). Tok8-tok8
u7 oah8-mia7 e5 bah, chiu7-si7 u7 ka*5-huih--e5, lin2 m7-thang chiah8.
5). Lau5 lin2 e5 huih, chiu7-si7 lau5 lin2 oah8-mia7 e5 huih e5 choe7,
Goa2 beh tho2--i; Goa2 beh tui3 kok-iu*7 chau2-siu3 tho2, iah8 beh tui3
lang5 e5 chhiu2, i2-kip8 tak8-lang5 hia*-ti7 e5 chhiu2, lai5 tho2 lang5
e5 oah8-mia7. 6). Ki*3-na7 hoo7 lang5 lau5 huih--e5, lang5 ia7 beh hoo7
i lau5-huih; in-ui7 Siong7-te3 cho7 lang5, si7 chhin-chhiu*7 I ka-ki7 e5
siong7. 7). Lin2 tioh8 si*-thoa*3 choe7-choe7, ti7 toe7-bin7-chiu*7
tioh8 heng-ong7, ke-thi* chin-choe7.

8). Siong7-te3 ka7 Na2-a kap i e5 kia*2 kong2, 9). Goa2, Goa2 kap lin2
i2-kip8 lin2 e5 hoo7-e3 lip8 Goa2 e5 iok; 10). iah8 kap hiah e5 kap lin2
ti7-teh it-chhe3 e5 oah8-mih8, chiu7-si7 kap lin2 ti7-teh e5 pe-chiau2,
cheng-si*, it-chhe3 chau2-siu3; ki*3-na7 tui3 toa7-chun5 chhut-lai5
toe7-chiu*7 it-chhe3 e5 chau2-siu3 lip8-iok. 11). Goa2 kap lin2 lip8
Goa2 e5 iok; ki*3 u7 jiok8-the2 e5, bo5 koh hoo7 toa7-chui2 biat8-bo5,
iah8 bo5 koh u7 toa7-chui2 hui2-hoai7 thoo2-toe7. 12). Siong7-te3 kong2,
Goa2 kap lin2 iah8 kap hiah-e5 kap lin2 ti7-teh tak8-iu*7 e5 oah8-mih8
soo2 lip8 eng2 se3-tai7 e5 iok, si7 u7 ki3-ho7. 13). Goa2 chiong Goa2 e5
kheng7 he7 ti7 hun5--nih, thang choe3 Goa2 kap toe7 lip8 iok e5 ki3-ho7.
14). I2-au7 Goa2 hoo7 hun5 khi2 jia toe7 e5 si5, beh u7 kheng7
chhut-hian7 ti7 hun5--nih. 15). Goa2 chiu7 ki3-liam7 Goa2 kap lin2
i2-kip8 tak8-iu*7 u7 jiok8-the2 e5 oah8-mih8 soo2 lip8 e5 iok, chui2 bo5
koh hoan3-lam7 sun2-hoai7 it-chhe3 u7 jiok8-the2 e5 mih8. 16). Kheng7
beh chhut-hian7 ti7 hun5--nih, Goa2 beh khoa*3--i, hoo7 Goa2 ki3-liam7
Siong7-te3 kap toe7-chiu*7 tak8-iu*7 u7 jiok8-the2 e5 oah8-mih8 soo2
lip8 eng2-oan2 e5 iok. 17). Siong7-te3 tui3 Na2-a kong2, Che chiu7-si7
Goa2 kap toe7-chiu*7 it-chhe3 u7 jiok8-the2 e5 mih8 soo2 lip8 e5 iok e5
ki3-ho7.

18). Na2-a e5 kia*2, chhut toa7-chun5--e5, chiu7-si7 Siam2, Ham5,
Nga2-hut; Ham5 si7 Ka-lam5 e5 iau7-pe7. 19). Chi2 sa*-e5 si7 Na2-a e5
kia*2; tui3 in pian3-moa2 choan5-toe7.

20). Na2-a khi2-chhiu2 choe3 long5-hu, chai-cheng3 phu5-to5-hng5; lim
hit e5 chiu2 lai5 chui3, ti7 poo3-pi*5-lai7 thng3-theh-theh. 22).
Ka-lam5 e5 lau7-pe7, Ham5, khoa*3 in lau7-pe7 thng3-theh, khi3 goa7-bin7
ka7 in nng7 e5 hia*-ti7 kong2. 23). Siam2 kap Nga2-hut theh8 chit8 nia2
sa*, khoa3 ti7 in e5 keng-thau5; to3-the3 kia*5 lai5 jia lau7-pe7 e5
thng3-theh; in e5 bin7 ng3-chhut, bo5 khoa*3-khi3 lau7-pe7 e5
thng3-theh. 24). Na2-a chiu2-chui3 chhi*2, chiah chai te7 ji7-kia*2 e5
soo2-choe3. 25). Chiu7 kong2,

Ka-lam5 tioh8 siu7 chiu3-choo2;

I beh choe3 i e5 hia*-ti7 loo5-pok8 e5 loo5-pok8.

Koh kong2,

26). Tioh8 o-lo2 Ia5-ho5-hoa, Siam2 e5 Siong7-te3;

Ka-lam5 choe3 Siam2 e5 loo5-pok8.

27). Goan7 Siong7-te3 hoo7 Nga2-hut hoat-tian2,

Hoo7 i toa3 ti7 Siam2 e5 poo3-pi*5;

Ka-lam5 iah8 choe3 i e5 loo5-pok8.

28). Toa7-chui2 liau2-au7 Na2-a iau2 oah8 sa*-pah goo7-chap8 ni5. 29).
Na2-a ke3-kiong7 hiong2-siu7 kau2-pah goo7-chap8 he2, chiah si2.


[10] Na2-a e5 kia*2 Siam2, Ham5, Nga2-hut e5 se3-he7 ki3 ti7 e7-toe2.
Toa7-chui2 i2-au7, in u7 si* kia*2.

2). Nga2-hut e5 kia*2; Kho2-biat8, Ma2-kok, Ma2-tai7, Nga2-oan5,
Thoo2-pat, Bi2-siat, The2-lah8. 3). Kho2-biat8 e5 kia*2; A-sit8-ki-na2,
Li7-hoat, To5-ka-ma2. 4). Nga2-oan5 e5 kia*2; I2-li7-sa, Tai7-sit,
Ki-ti2 lang5, To-tan lang5. 5). Chiah e5 lang5 e5 hoo7-e3, chiong
tak8-kok e5 toe7-thoo2, hai2-su7, pun-khui khia7-khi2, kok chiau3 i e5
khiu*-khau2, chiau3 in e5 chong-chok8, chiau3 in e5 pang-kok.

6). Ham5 e5 kia*2; Koo2-sit8, Bek8-se-im, Hut, Ka-lam5. 7). Koo2-sit8 e5
kia*2; Se-pa, Hap-hui-lah8, Sat-hut-tha, Lah8-ma2, Sat-hut-the5-ka.
Lah8-ma2 e5 kia*2; Si7-pa, Ti2-tan3. 8). Koo2-sit8 iah8 si* Leng5-liok8;
i choe3 se3-chiu*7 eng-hiong5 e5 khi2-thau5. 9). I ti7 Ia5-ho5-hoa e5
bin7-cheng5 si7 chit8 e5 eng-hiong5 phah-lah8--e5; soo2-i2 lang5 kong2,
Chhin-chhiu*7 Leng5-liok8 ti7 Ia5-ho5-hoa e5 bin7-cheng5, si7 chit8 e5
eng-hiong5 phah-lah8--e5. 10). I e5 kok e5 khi2-thau5, chiu7-si7
Pa-piat8, I2-lek8, A-kah, Kah-ni5, ti7 Si7-na2 e5 toe7. 11). I tui3-hia
chhut-lai5, khi3 A-sut8, khi2-cho7 Ni5-ni5-bi5, Li2-ho5-pek-i-ni2,
Ka-lah8, 12). i2-kip8 Ni5-ni5-bi5 Ka-lah8 tiong-kan e5 Li7-sian2; che
chiu7-si7 hit e5 toa7-sia*5. 13). Bek8-se lang5 si* Loo7-teng lang5,
A-na2-bi2 lang5, Li7-hap lang5, Na2-hut-thoo2 lang5; 14). Pha*3-su-loo2
lang5, Ka-su-loo2 lang5, (tui3 in chhut Hui-li7-su7 lang5), Ka-hui-thok
lang5.

15). Ka-lam5 si* toa7-kia*2 Se-tun3 kap Hek; 16). i2-kip8 Ia5-poo3-su
lang5, A-moo5-li7 lang5, Kek-ka-sat lang5; 17). Hi-bi2 lang5, A-ki
lang5, Se-ni5 lang5; 18). A-oa2-ti2 lang5, Se2-ma2-li2 lang5, Hap-boat8
lang5; au7-lai5 Ka-lam5 chiah e5 chok8 hun-soa*3. 19). Ka-lam5 e5
keng2-kai3 si7 tui3 Se-tun3 ng3 Ki-lah8-ni2 e5 loo7, kau3 Ka-sat; koh
ng3 Soo2-to-ma2, Go5-moo5-lah8, Ap-ma2, Se2-phian e5 loo7, kau3 Lah8-sa.
20). Che chiu7-si7 Ham5 e5 hoo7-e3, kok chiau3 in e5 chong-chok8, in e5
khiu*-khau2, ti7 in e5 toe7-thoo2, in e5 pang-kok.

21). Nga2-hut e5 hia* Siam2, choe3 Hi-pek choan5-chok8 e5 choo2, iah8
si*-kia*2. 22). Siam2 e5 kia*2; I2-lan5, A-sut8, A-hoat-sat, Loo7-tek,
A-lan5. 23). A-lan5 e5 kia*2; OO-su, Hoo7-lek8, Ki-thiap, Ma2-si. 24).
A-hoat-sat si* Sa-lah8; Sa-lah8 si* Hi-pek. 25). Hi-pek si* nng7 e5
kia*2; chit8-e5 mia5-kio3 Hoat-lek8, in-ui7 ti7 i hit-si5 toe7 chiu7
hun-kai3; Hoat-lek8 e5 sio2-ti7 mia5-kio3 Iok-tan. 26). Iok-tan si*
A-moo5-tap, Sa-liat8, Hap-sat-ma2-hui, Ia5-lah8; 27). Hap-to-lan5,
OO-sat, Tek-lah8; 28). Go5-pa-loo7, A-pi2-ma2-li7, Si7-pa; 29). O-hui2,
Hap-hui-lah8, Iok-pa; chiah-e5 long2 si7 Iok-tan e5 kia*2. 30). In soo2
khia7-khi2 e5 toe7-hng si7 tui3 Bi2-sa kau3 Se-hoat tang--si3 e5 soa*.
31). Che chiu7-si7 Siam2 e5 kia*2-sun, kok chiau3 in e5 chong-chok8, in
e5 khiu*-khau2, ti7 in e5 thoo2-toe7, chiau3 in e5 pang-kok.

32). Chiah-e5 long2 si7 Na2-a e5 kia*2 e5 chong-chok8, kok chiau3 in e5
se3-he7, in e5 pang-kok; toa7-chui2 i2-au7, in ti7 toe7-chiu*7 pun-choe3
pang-kok.


[11] Hit-si5 thi*-e7 e5 khau2-im, gian5-gu2, long2 chit8-iu*7. In
soa2--khi3 tang--si3 e5 si5-chun7, ti7 Si7-na2 toe7 tu2-tioh8
chit8-phian3 e5 pi*5-iu*5, chiu7 toa3 ti7-hia. 3). In tai7-ke
chham-siong5 kong2, Lai5 ah, lan2 tioh8 choe3 chng, sio hoo7 i sek8. 4).
In u7 chng thang thoe3 chioh8, koh u7 chioh8-iu5 thang thoe3 he-thoo5.
5). Koh kong2, Lai5 ah, lan2 tioh8 khi2 sia*5 kap thah, thah-teng2
tu2-thi*, ui7 lan2 lip8 chit8 e5 mia5, bian2-tit lan2 si3-soa*3 ti7
choan5-toe7.

5). Ia5-ho5-hoa kang3-lim5, beh khoa*3 se3-kan lang5 soo2 khi2 e5 sia*5
kap thah. 6). Ia5-ho5-hoa kong2, Khoa*3 ah, chiah e5 peh-si*3 long2
hap8-it, gian5-gu2 iah8 chit8-iu*7; hian7-kim i2-keng khi2-chhiu2 choe3
chit e5 su7; i2-au7 in soo2 beh choe3 e5, bo5 chit8-hang7 oe7 kim3-chi2.
7). Lai5 ah, lan2 loh8--lai5-khi3, ti7-hia phah-loan7 in e5 khau2-im,
hoo7 in e5 gian5-gu2 tai7-ke boe7 siong-thong. 8). Tui3 an2-ni,
Ia5-ho5-hoa hoo7 in tui3-hia si3-soa*3 ti7 choan5-toe7; in chiu7
theng5-kang, bo5 khi2 hit e5 sia*5. 9). Soo2-i2 hit e5 sia*5 mia5-kio3
Pa-piat8, in-ui7 Ia5-ho5-hoa ti7-hia phah-loan7 thi*-e7 e5 gian5-gu2;
Ia5-ho5-hoa hoo7 lang5 tui3-hia si3-soa*3 ti7 choan5-toe7-chiu*7.

10). Siam2 e5 se3-he7 ki3 ti7 e7-toe2. Siam2 chit8-pah he3, toa7-chiu2
i2-au7 nng7-ni5 si* A-hoat-sat. 11). Siam2 si* A-hoat-sat liau2-au7,
iau2 oah8 goo7-pah ni5, koh u7 si* kia*2 cha-boo2-kia*2.

12). A-hoat-sat sa*-chap8 goo7 he3 si* Sa-lah8. 13). A-hoat-sat si*
Sa-lah8 liau2-au7, iau2 oah8 si3-pah lian5 sa* ni5, koh u7 si* kia*2
cha-boo2-kia*2.

14). Sa-lah8 sa*-chap8 he3 si* Hi-pek. 15). Sa-lah8 si* Hi-pek
liau2-au7, iau2 oah8 si3-pah lian5 sa* ni5, koh u7 si* kia*2 cha-boo2-kia*2.

16). Hi-pek sa*-chap8-si3 he3 si* Hoat-lek8 . 17). Hi-pek si* Hoat-lek8
liau2-au7, iau2 oah8 si3-pah sa*-chap8 ni5, koh u7 si* kia*2 cha-boo2-kia*2.

18). Hoat-lek8 sa*-chap8 he3 si* lah8-ngoo5. Hoat-lek8 si* Lah8-ngoo5
liau2-au7, iau2 oah8 nng7-pah lian5 kau2 ni5, koh u7 si* kia*2
cha-boo2-kia*2.

20). Lah8-ngoo5 sa*-chap8 ji7 he3 si* Se-lok8. Lah8-ngoo5 si* Se-lok8
liau2-au7, iau2 oah8 nng7-pah lian5 chhit ni5, koh u7 si* kia*2
cha-boo2-kia*2.

22). Se-lok8 sa*-chap8 he3 si* Na2-hok8. 23). Se-lok8 si* Na2-hok8
liau2-au7, iau2 oah8 nng7-pah ni5, koh u7 si* kia*2 cha-boo2-kia*2.

24). Na2-hok8 ji7-chap8 kau2 he3 si* Tha-lah8. 25). Na2-hok8 si*
Tha-lah8 liau2-au7, iau2 oah8 chit8-pah chap8-kau2 ni5, koh u7 si* kia*2
cha-boo2-kia*2.

26). Tha-lah8 chhit-chap8 he3 si* A-pek-lan5, Na2-hok8, Hap-lan5.

27). Tha-lah8 e5 se3-he7 ki3 ti7 e7-toe2. Tha-lah8 si* A-pek-lan5,
Na2-hok8, Hap-lan5; Hap-lan5 si* Lo5-tek. 28). Hap-lan5 si2 ti7 i e5
lau7-pe7 Tha-lah8 e5 bin7-cheng5, ti7 i e5 pun2-toe7 Ka-lek8-ti2 e5 Ji*2
sia*5. 29). A-pek-lan5, Na2-hok8, kok u7 chhoa7-boo2. A-pek-lan5 e5 boo2
mia5 kio3 Sat-lai7; Na2-hok8 e5 boo2 mia5-kio3 Bit8-ka, si7 Hap-lan5 e5
cha-boo2-kia*2; Hap-lan5 si7 Bit8-ka e5 lau7-pe7, iah8 si7 I2-su7-ka e5
lau7-pe7. 30). Sat-lai7 bo5 hoai5-in7, bo5 kia*2.

31). Tha-lah8 chhoa7 i e5 kia*2 A-pek-lan5, kap i e5 sun Lo5-tek,
chiu7-si7 Hap-lan5 e5 kia*2, i2-kip8 i e5 sim-pu7 Sat-lai7, chiu7-si7 i
e5 kia*2 A-pek-lan5 e5 boo2, in sa*-kap chhut Ka-lek8-ti2 e5 Ji*2 sia*5;
beh khi3 Ka-lam5 toe7; in kau3 Hap-lan5 chiu7 toa3 ti7-hia. 32).
Tha-lah8 hiong2-siu7 nng7-pah lian5 goo7 he3; Tha-lah8 si2 ti7 Hap-lan5.


[12] Ia5-ho5-hoa tui3 A-pek-lan5 kong2, Li2 tioh8 li7-khui pun2-toe7,
pun2-chok8, lau7-pe7 e5 ke, khi3 Goa2 soo2 beh chi2-si7 li2 e5 toe7. 2).
Goa2 beh hoo7 li2 chia*5-choe3 toa7-kok, Goa2 beh su3-hok li2, hoo7 li2
e5 mia5 choe3 toa7, li2 iah8 beh hoo7 lang5 tit-tioh8 hok-khi3; 3).
chiok-hok li2--e5, Goa2 beh su3-hok hoo7 in; chiu3-choo2 li2--e5, Goa2
beh chek-hoat8 i; toe7-chiu*7 ban7-chok8 beh in-ui7 li2 tit-tioh8
hok-khi3. 4). A-pek-lan5 chiau3 Ia5-ho5-hoa hoan-hu3 e5 oe7, chiu7 khi3;
Lo5-tek iah8 kap i khi3. A-pek-lan5 chhut Hap-lan5 e5 si5
chhit-chap8-goo7 he3. 5). A-pek-lan5 toa3 i e5 boo2 Sat-lai7, kap i e5
tit8-a2 Lo5-tek; i2-kip8 in ti7 Hap-lan5 soo2 chek-chu7 e5 chai5-but8,
soo2 tit-tioh8 e5 lang5-giah8; in chiu7 chhut-khi3 beh khi3 Ka-lam5
toe7; in chiu7 kau3 Ka-lam5 toe7. 6). A-pek-lan5 keng-ke3 hit e5 toe7,
kau3 ti7 Si7-kiam3 e5 soo2-chai7, kau3 Moo5-li2 e5 siong7-chhiu7;
hit-si5 Ka-lam5 chok8 iau2 teh toa3. 7). Ia5-ho5-hoa tui3 A-pek-lan5
chhut-hian7 kong2, goa2 beh chiong chit e5 toe7-hng siu*2-su3 li2 e5
hoo7-e3; i chiu7 ti7-hia ui7-tioh8 tui3 i chhut-hian7 e5 Ia5-ho5-hoa
khi2 chit8 cho7 toa*5. 8). Tui3 hia i soa2 kau3 Pek-tek8-li7 tang--si3
e5 soa*, tah poo3-pi*5; sai--si3 si7 Pek-tek8-li7, tang--si3 si7 Ai;
ti7-hia ui7-tioh8 Ia5-ho5-hoa khi2 chit8 cho7 toa*5, kiu5-kio3
Ia5-ho5-hoa e5 mia5. 9). A-pek-lan5 chiam7-chiam7 soa2--khi3 lam5--si3
e5 toe7.

10). Hit e5 toe7 tu2-tioh8 ki-hng, A-pek-lan5 loh8--khi3 Ai-kip8, beh
ti7-hia chiam7-si5 khia7-khi2; in-ui7 hit e5 toe7 ki-hng chin toa7. 11).
chiong-kun7 jip8 Ai-kip8, chiu7 tui3 i e5 boo2 Sat-lai7 kong2, Goa2 chai
li2 si7 bin7-mau7 ho2-khoa*3 e5 hu7-jin5-lang5; 12). Ai-kip8 lang5
khoa*3-ki*3 li2 e5 si5 beh kong2, Chit-e5 si7 i e5 boo2, in beh
thai5-si2 goa2, lai5 lau5 li2 oah8--teh. 13). Kiu5 li2 tioh8 kong2, li2
si7 goa2 e5 sio2-be7, hoo7 goa2 in-ui7 li2 tit-tioh8 peng5-an; goa2 e5
si*3-mia7 iah8 tui3 li2 lai5 tit-tioh8 oah8. 14). A-pek-lan5 kau3
Ai-kip8 e5 si5, Ai-kip8 lang5 khoa*3-ki*3 hit e5 hu7-jin5-lang5 kek8-ki5
sui2. 15). Hoat-lo2 e5 jin5-sin5 khoa*3-ki*3 i, chiu7 tui3 Hoat-lo2
o-lo2 i; hit e5 hu7-jin5-lang5 chiu7 hoo7 lang5 toa3 i jip8 Hoat-lo2 e5
ong5-kiong. 16). Hoat-lo2 in-ui7 chit e5 hu7-jin5-lang5 chiu7 ho2
khoan2-thai7 A-pek-lan5; A-pek-lan5 chiu7 tit-tioh8 iu*5, gu5, kang e5
lu5, loo5-pok8, lu2-pi7, bu2 e5 lu5, i2-kip8 lok8-to5. 17). Ia5-ho5-hoa
in-ui7 A-pek-lan5 e5 boo2 Sat-lai7 e5 ian5-koo3, kang3 toa7 chai-e7 ti7
Hoat-lo2 kap i e5 choan5-ke. 18). Hoat-lo2 chiu7 kio3 A-pek-lan5 lai5
kong2, Li2 tui3 goa2 soo2-choe3--e5 si7 sim2-mih8 su7? sia*2-su7 bo5 ka7
goa2 kong2 i si7 li2 e5 boo2? 19). Sia*2-su7 chheng i choe3 sio2-be7?
ti3-kau3 goa2 chiong i chhoa7 lai5 choe3 goa2 e5 boo2; ta* li2 e5 boo2
ti7-chia, thang chhoa7 i, choe3 li2 khi2. 20). Tui3 hit-tiap8 Hoat-lo2
ui7-tioh8 i lai5 hoan-hu3 lang5; in chiu7 chiong i kap i e5 boo2 kap i
soo2-u7--e5, long2 sang3 i khi3.


[13] A-pek-lan5 tui3 Ai-kip8 chiu*7--khi3, i kap i e5 boo2 kap i soo2
u7--e5, lian5 Lo5-tek, long2 khi3 Lam5-toe7. 2). A-pek-lan5 e5 gu5,
gun5, kim chin-choe7. 3). I tui3 Lam5-toe7 chaim7-chiam7 khi3
Pek-tek8-li7, kau3 Pek-tek8-li7 kap Ai e5 tiong-kan, cha2-cheng5 tah
poo3-pi*5 e5 soo2-chai7; kau3 i khi2-thau5 khi2 toa*5 e5 soo2-chai7;
A-pek-lan5 ti7-hia kiu5-kio3 Ia5-ho5-hoa e5 mia5. 5). Kap A-pek-lan5
tang5 kia*5 e5 Lo5-tek iah8 u7 iu*5-kun5, gu5-kun5, poo3-pi*5. 6). Hit
e5 toe7 chiu7 boe7 iong5-un2--tit in sa*-kap khia7; in-ui7 in e5
chai5-but8 choe7, in chiah boe7-oe7 sa*-kap khia7. 7). A-pek-lan5 e5
bok8-chia2 kap Lo5-tek e5 bok8-chia2 sa*-chi*; tng-si5 Ka-lam5 lang5 kap
Pi2-li7-se2 lang5 ti7 hit e5 toe7 khia7-khi2. 8). A-pek-lan5 ka7 Lo5-tek
kong2, Li2 goa2 m7-thang oan-ke, li2 e5 bok8-chia2 kap goa2 e5
bok8-chia2 iah8 m7-thang oan-ke; in-ui7 lan2 si7 kut-jiok8 e5 chhin. 9).
Choan5-toe7 kiam2 bo5 ti7 li2 e5 bak8-chiu-cheng5 mah? chhia*2 li2
li7-khui goa2; li2 to3-peng5, goa2 chiu7 chia*3-peng5; li2 chia*3-peng5,
goa2 chiu7 to3-peng5. 10). Lo5-tek kiah8-bak8 khoa*3 Iok-tan3 ho5
it-phian3 e5 Pi*5-iu*5, tit8-kau3 So2-ji*2 e5 loo7, long2 chin
lun7-tek8; hit e5 toe7 ti7 Ia5-ho5-hoa be7 biat8 Soo2-to-ma2
Go5-moo5-lah8 i2-cheng5, chhin-chhiu*7 Ia5-ho5-hoa e5 hng5, iah8
chhin-chhiu*7 Ai-kip8 e5 toe7. 11). Tui3 an2-ni Lo5-tek keng2 Iok-tan3
ho5 it-phian3 e5 Pi*5-iu*5, chhian-soa2 khi3 tang--si3; in chiu7 tai7-ke
pun-khui. 12). A-pek-lan5 khia7-khi2 Ka-lam5 toe7, Lo5-tek khia7-khi2
Pi*5-iu*5 chiah e5 sia*5; soa2 i e5 poo3-pi*5 kau3 Soo2-to-ma2. 13).
Soo2-to-ma2 lang5 kek8-phai*2, toa7-toa7 tek-choe7 Ia5-ho5-hoa.

14). Lo5-tek li7-piat8 liau2-au7, Ia5-ho5-hoa tui3 A-pek-lan5 kong2, Li2
kiah8-bak8, tui3 li2 soo2 tiam3 e5 soo2-chai7, ng3 tang sai lam5 pak
lai5 khoa*3; 15). in-ui7 li2 soo2 khoa*3-ki*3 it-chhe3 e5 toe7, Goa2
long2 beh hoo7 li2, kap li2 e5 hoo7-e3, tit8-kau3 eng2-oan2. 16). Goa2
iah8 beh hoo7 li2 e5 hoo7-e3 chhin-chhiu*7 toe7-chiu*7 e5 thoo5-soa;
lang5 na7 oe7 sng3 toe7-chiu*7 e5 thoo5-soa, chiah oe7 sng3 li2 e5
hoo7-e3. 17). Li2 khi2-lai5 pian3-kia*5 chit e5 toe7 e5 hoai*5-tit8,
in-ui7 Goa2 beh chiong chit e5 toe7 hoo7 li2. 18). A-pek-lan5 chiu7
poa*-soa2 poo3-pi*5 kau3 Hi-pek-lun5, oa2 Ban7-li7 hiah e5 siong7-chhiu7
khia7-khi2; ti7-hia ui7 Ia5-ho5-hoa khi2 chit8 cho7 toa*5.


[14] Tng Am3-lah8-hui choe3 Si7-na2 ong5, A-liok8 choe3 I2-lah8-sat
ong5, Ki-tai7-lo2-ma2 choe3 I2-lan5 ong5, The5-tat8 choe3 Ko-in3 ong5 e5
si5, 2). in lai5 kong-kek Soo2-to-ma2 ong5 Pi2-lah8, Go5-moo5-lah8 ong5
Pi2-sa, Ap-ma2 ong5 Si7-lap8, Se2-phian ong5 Si7-bi2-piat8, i2-kip8
Pi2-lah8 ong5 (Pi2-lah8 chiu7-si7 So2-ji*2). 3). In long2 chu7-hoe7 ti7
Se-teng5 e5 soa*-kok; Se-teng5 soa*-kok chiu7-si7 Iam5-hai2. 4). In
hok8-sai7 Ki-tai7-lo2-ma2 chap8-ji7 ni5 ku2; kau3 chap8-sa*--ni5
poe7-poan7. 5). Chap8-si3--ni5 Ki-tai7-lo2-ma2, kap tang5 hoe7-beng5
chiah e5 ong5, long2 lai5, ti7 A-tek8-lut8-ka-leng5 thai5-ia*5
Li2-hoat8-im lang5, ti7 Ham5 Soo-se lang5, ti7 Sa-bi5-ki-liat8-teng5
I2-bi2 lang5, ti7 Ho5-li7 lang5 e5 Se-ji*2 soa* Ho5-li7 lang5, kau3 kun7
ti7 khong3-ia2 e5 I2-lek8-pa-lan5. 7). In to3-tng2 kau3 An-bit8-pa,
chiu7-si7 Ka-te-su, kong-kek A-ma2-lek8 choan5-toe7, kap khia7-khi2 ti7
Hap-se2-sun7-tha-ma2 e5 A-moo5-li7 lang5. 8). Tui3 hit-tiap8 Soo2-to-ma2
ong5, Go5-moo5-lah8 ong5, Ap-ma2 ong5, Se2-phian ong5, Pi2-lah8 ong5,
(Pi2-lah8 chiu7-si7 So2-ji*2), long2 chhut-lai5 ti7 Se-teng5 e5 soa*-kok
pai5-tin7, kap in kau3-chian3; 9). chiu7-si7 kap I2-lan5 ong5
Ki-tai7-lo2-ma2, Ko-in3 ong5 The5-tat8, Si7-na2 ong5 Am3-lah8-hui,
I2-lah8-sat ong5 A-liok8 kau-chian3; si3 e5 ong5 tui3-tek8 goo7 e5 ong5.
10). Se-teng5 soa*-kok long2 si7 chioh8-iu5 khi*; Soo2-to-ma2
Go5-moo5-lah8 chiah e5 ong5 to5-chau2, poah8 ti7-hia; ki5-u5--e5 chau2
chiu*7-soa*. 11). In chiu7 chiong Soo2-to-ma2 Go5-moo5-lah8 e5
chai5-but8, i2-kip8 in e5 kan-niu5 long2 chhiu*2, choe3 in khi3. 12).
Koh chiong A-pek-lan5 e5 tit8 Lo5-tek, kap i e5 chai5-but8 chhiu*2-khi3;
hit-si5 Lo5-tek toa3 ti7 Soo2-to-ma2.

13). U7 chit8 e5 to5-chau2 e5 lang5 lai5 ka7 Hi-pek-lai5 lang5
A-pek-lan5 kong2; hit-si5 A-pek-lan5 khia7-khi2 ti7 A-moo5-li7 lang5
Ban7-li7 e5 siong7-chhiu7 hit soo2-chai7, Ban7-li7 kap I2-sit8-kok kap
A-nai2 long2 si7 hia*-ti7, u7 kap A-pek-lan5 lian5-beng5. 14).
A-pek-lan5 thia*-ki*3 i e5 tit8 hoo7 lang5 liah8--khi3, chiu7 chhoa7
seng-iong2 ti7 i e5 ke--nih cheng-lian7 e5 chong3-teng, sa*-pah
chap8-poeh lang5, tui-jip kau3 Tan3. 15). I kap i e5 loo5-pok8 thau3-mi5
pun-tui7, kong-kek--in; tui kau3 Tai7-ma2-sek to3-peng5 e5 Ho5-pa. 16).
Chiong it-chhe3 e5 chai5-but8 chhiu*2 to3-tng2, lian5 i e5 tit8-a2
Lo5-tek kap i e5 chai5-but8, i2-kip8 hu7-lu2 peh-si*3, iah8 long2
chhiu*2 to3-tng2.

17). A-pek-lan5 thai5-ia*5 Ki-tai7-lo2-ma2, i2-kip8 kap i choe3-tin7
chiah e5 ong5, to3--lai5 e5 si5, Soo2-to-ma2 ong5 chhut-lai5, kau3
Sa-bi2 e5 soa*-kok, ngia5-chih i; Sa-bi2 e5 soa*-kok chiu7-si7 Ong5 e5
soa*-kok. 18). Iah8 u7 Sat-leng2 ong5 Bek8-ki-se2-tek toa3 pia*2 kap
chiu2 chhut-lai5; i si7 Chi3-koai*5 Siong7-te3 e5 che3-si; 19).
chiok-hok i kong2, Goan7 thi*-toe7 e5 Chu2, Chi3-koai*5 e5 Siong7-te3
su3-hok A-pek-lan5. 20). Chi3-koai*5 e5 Siong7-te3 chiong tui3-tek8 kau
ti7 li2 e5 chhiu2, eng-kai o-lo2 I. A-pek-lan5 chiong long2-chong2 soo2
tit-tioh8--e5, chap8-hun7 theh8 chit8-hun7 hoo7 i. 21). Soo2-to-ma2 ong5
ka7 A-pek-lan5 kong2, Chiong lang5 kui goa2; mih8 long2 hoo7 li2. 22).
A-pek-lan5 ka7 Soo2-to-ma2 ong5 kong2, Goa2 u7 ki2 thi*-toe7 e5 Chu2
Chi3-koai*5 e5 Siong7-te3 Ia5-ho5-hoa lai5 chiu3-choa7, 23). hoan7-na7
li2 e5 mih8, chiu7 chit8 tiau5 soa*3 chit8 tiau5 oe5-toa3, goa2 long2
m7-theh8, bian2-tit li2 kong2, Goa2 hoo7 A-pek-lan5 ho2-giah8; 24).
chi2-u7 siau3-lian5 lang5 soo2 chiah8 e5, i2-kip8 kap goa2 tang5-kia*5
e5 lang5 A-nai2, I2-sit8-kok, Ban7-li7, soo2 eng3-tit e5 hun7-giah8,
thang chhut-chai7 in theh8.


[15] Chiah e5 tai7-chi3 liau2-au7, Ia5-ho5-hoa e5 oe7 ti7
i*7-siong7-tiong lim5-kau3 A-pek-lan5, kong2, A-pek-lan5 ah, li2
m7-bian2 kia*, Goa2 si7 li2 e5 tin5-pai5, si7 li2 kek8-toa7 e5
po3-siu*2. 2). A-pek-lan5 kong2, Chu2 Ia5-ho5-hoa ah, Li2 beh hoo7 goa2
sim2-mih8, goa2 i2-keng bo5 kia*2; seng5-chiap goa2 e5 ke-giap8--e5,
chiu7-si7 Tai7-ma2-sek lang5 I2-li7-i2-sia7? 3). A-pek-lan5 koh kong2,
Li2 bo5 hoo7 goa2 u7 hoo7-e3, hit e5 si* ti7 goa2 ke-lai7--e5 si7 goa2
e5 hoo7-su5. 4). Ia5-ho5-hoa koh lim5-kau3, ka7 i kong2, Chit-lang5
m7-si7 beh choe3 li2 e5 hoo7-su5; tui3 li2 pun2-sin chhut--e5, chiah si7
choe3 li2 e5 hoo7-su5. 5). Chiu7 chhoa7 i chhut-khi3 goa7-bin7 kong2,
Li2 khoa*3 thi*, sng3 hiah e5 chhi*, li2 sng3 oe7 liau2 a2-boe7; koh
tui3 i kong2, Li2 e5 hoo7-e3 iah8 beh chhin-chhiu*7 an2-ni. 6).
A-pek-lan5 sin3 Ia5-ho5-hoa; I chiu7 ka7 i sng3 choe3 gi7. 7). Koh tui3
i kong2, Goa2 si7 Ia5-ho5-hoa, bat chhoa7 li2 chhut Ka-lek8-ti2 e5 Ji*2
sia*5, ui7-tioh8 beh chiong chit e5 toe7 hoo7 li2 choe3-giap8. 8).
A-pek-lan5 kong2, Chu2 Ia5-ho5-hoa ah, goa2 chai*2-iu*7 oe7 chai beh
tit-tioh8 chit e5 toe7 choe3-giap8 ah? 9). I ka7 i kong2, Li2 ka7 Goa2
chhu2 chit8-chiah sa*-ni5 bu2 e5 gu5, chit8-chiah sa*-ni5 bu2 e5
soa*-iu*5, chit8-chiah sa*-ni5 kang e5 mi5-iu*5, chit8-chiah ka-chui,
chit8-chiah chi*2-a2. 10). I chiu7 chhu2 chiah e5 mih8 lai5, tak8-iu*7
tui3-tiong phoa3-khui choe3 nng7-peng5, chit-peng5 kap hit-peng5 pai5
sa*-tui3; chi2-u7 chiau2 bo5 phoa3-khui. 11). U7 eng-chiau2 loh8--lai5
ti7 si2 e5 cheng-si* e5 teng2-bin7; A-pek-lan5 chiu7 koa*2 i khi3. 12).
Jit8 beh loh8 e5 si5, A-pek-lan5 khun3 tang7-bin5; hut-jian5 u7 chin
oo-am3 e5 toa7 kia*-hia*5 kau3 ti7 i. 13). Ia5-ho5-hoa tui3 A-pek-lan5
kong2, Li2 tek-khak tioh8 chai, li2 e5 hoo7-e3 beh chhut-goa7 ti7
pat8-lang5 e5 toe7, koh hok8-sai7 hit-ui7 e5 lang5; hit-ui7 e5 lang5 beh
khoo2-chhoo2 in si3-pah ni5. 14). In soo2 beh hok8-sai7 e5 kok, Goa2 beh
pan7 in; au7-lai5 in beh toa3 choe7-choe7 chai5-but8 tui3-hia
chhut-lai5. 15). Li2 beh an-jian5 to3-choo2, chiah8 tng5-he3-siu7, hoo7
lang5 bai5-chong3. 16). Kau3 te7-si3 tai7, in beh to3--lai5 chia; in-ui7
A-moo5-li7 chok8 e5 choe7 iau2-be7 koan3-boan2. 17). Jit8-loh8 thi*-am3,
u7 chhut ian e5 loo5, kap teh-toh8 e5 he2-pe2, tui3 hiah e5 phoa3-peng5
e5 bah keng-ke3. 18). Tng hit-jit8 Ia5-ho5-hoa kap A-pek-lan5 lip8-iok,
kong2 Goa2 u7 chiong chit e5 toe7, tui3 Ai-kip8 ho5 kau3 hit e5
toa7-ho5, chiu7-si7 Pek-lat ho5, hoo7 li2 e5 hoo7-e3; 19). chiu7-si7
Ki-ni5, Ki-ni5-se2, Kah-moo5-ni5, Hek, Pi2-li7-se2, Li2-hoat8-im,
A-moo5-li7, Ka-lam5, Kek-ka-sat, Ia5-poo3-su, chiah e5 chok8 e5 toe7.


[16] A-pek-lan5 e5 boo2 Sat-lai7 bo5 ka7 i si*-kia*2; i u7 chit8 e5
lu2-pi7 mia5 Ha7-kah; si7 Ai-kip8 lang5. 2). Sat-lai7 ka7 A-pek-lan5
kong2, Ia5-ho5-hoa kim3 goa2 si*-kia*2; chhia*2 li2 kap goa2 e5 lu2-pi7
tang5-pang5; kiam2-chhai2 goa2 thang tui3 i tit-tioh8 gin2-a2.
A-pek-lan5 thia*-than3 Sat-lai7 e5 oe7. 3). Tui3 hit-tiap8 A-pek-lan5 e5
boo2 Sat-lai7 chiong i e5 lu2-pi7 Ai-kip8 lang5 Ha7-kah hoo7 i tiong7-hu
A-pek-lan5 choe3-boo2; hit-si5 A-pek-lan5 i2-keng toa3 Ka-lam5 chap8
ni5. 4). I kap Ha7-kah tang5-pang5, Ha7-kah chiu7 hoai5-in7; i chai
ka-ki7 u7-sin, chiu7 khoa*3-khin chu2-bu2. 5). Sat-lai7 ka7 A-pek-lan5
kong2, Goa2 e5 oan-ong2 kui ti7 li2; goa2 chiong goa2 e5 lu2-pi7 he7 ti7
li2 e5 sim-hoai5-tiong; i khoa*3 ka-ki7 u7-sin, chiu7 khoa*3-khin goa2;
goan7 Ia5-ho5-hoa ti7 li2 goa2 e5 tiong-kan phoa*3-toan3. 6). A-pek-lan5
tui3 Sat-lai7 kong2, Li2 e5 lu2-pi7 ti7 li2 e5 chhiu2, li2 thang sui5-i3
khoan2-thai7 i. Sat-lai7 khoo2-chhoo2 i, i chiu7 tui3 Sat-lai7 e5
bin7-cheng5 to5-chau2. 7). Ia5-ho5-hoa e5 su3-chia2 tu2-tioh8 i ti7
khong3-ia2 e5 chui2-choa*5-pi*; hit e5 chui2-choa*5 ti7 Su-ji*2 e5
loo7-chiu*7. 8). Tui3 i kong2, Sat-lai7 e5 lu2-pi7 Ha7-kah, li2 tui3
tah-loh8 lai5? beh tah-loh8 khi3? I kong2, Goa2 tui3 goa2 e5 chu2-bu2
Sat-lai7 e5 bin7-cheng5 chau2--chhut-lai5. 9). Ia5-ho5-hoa e5 su3-chia2
tui3 i kong2, Li2 to3--khi3 li2 e5 chu2-bu2 hia, hang5-hok8 ti7 i e5
chhiu2-e7. 10). Ia5-ho5-hoa e5 su3-chia2 koh tui3 i kong2, Goa2 beh hoo7
li2 e5 hoo7-e3 kek8-ki5 choe7, sim7-chi3 boe7-sng3--tit. 11).
Ia5-ho5-hoa e5 su3-chia2 koh tui3 i kong2, Li2 ta* hoai5-in7, beh si*
chit8 e5 kia*2, tioh8 ka7 i ho7 mia5 I2-sit8-ma2-li7, in-ui7 Ia5-ho5-hoa
thia*-ki*3 li2 e5 khoo2-cheng5. 12). I choe3 lang5 beh chhin-chhiu*7
ia2-lu5, i e5 chhiu2 beh kong-kek cheng3-lang5, cheng3-lang5 e5 chhiu2
beh kong-kek i; i beh khia7-khi2 ti7 cheng3 hia*-ti7 e5 thau5-cheng5.
18). Ha7-kah chiu7 chheng hit e5 tui3 i kong2 oe7 e5 Ia5-ho5-hoa e5 mia5
kong2, Li2 si7 khoa*3-ki*3 tak8-hang7 e5 Siong7-te3; in-ui7 kong2, Lian5
ti7-chia goa2 iah8 khoa*3-ki*3 hit e5 khoa*3-ki*3 goa2 e5 mah? 14).
Soo2-i2 chit e5 chi*2 mia5-kio3 Pi2-ji*2-lah8-hai2-lai5, chiu7-si7
Ka-te-su kap Pa-liat8 e5 tiong-kan. 15). Au7-lai5 Ha7-kah ka7 A-pek-lan5
si* chit8 e5 kia*2; A-pek-lan5 ka7 i e5 kia*2 ho7 mia5 kio3
I2-sit8-ma2-li7, chiu7-si7 Ha7-kah soo2 si*--e5. 16). Ha7-kah ka7
A-pek-lan5 si* I2-sit8-ma2-li7 e5 si5, A-pek-lan5 poeh-chap8-lak8 he3.


[17] A-pek-lan5 kau2-chap8-kau2 he3 e5 si5, Ia5-ho5-hoa tui3 A-pek-lan5
hian2-hian7, ka7 i kong2, Goa2 si7 choan5-leng5 e5 Siong7-te3, li2 ti7
Goa2 e5 bin7-cheng5 kia*5-choe3 tioh8 oan5-choan5. 2). Goa2 beh kap li2
lip8 Goa2 e5 iok, hoo7 li2 e5 hoo7-e3 kek8-ki5 choe7. 3). A-pek-lan5
chiu7 phak-loh8 ti7 toe7--nih; Siong7-te3 koh kap i kong2-oe7, kong2,
4). Goa2 kap li2 lip8 Goa2 e5 iok, li2 beh choe3 choe7-choe7 kok e5 pe7.
5). Tui3 ta* i2-au7, li2 e5 mia5 bo5 koh kio3-choe3 A-pek-lan5, si7 beh
kio3-choe3 A-pek-lah8-han2, in-ui7 Goa2 i2-keng lip8 li2 choe3
choe7-choe7 kok e5 pe7. 6). Goa2 beh hoo7 li2 e5 hoo7-e3 kek8-ki5 choe7,
kok-too7 tui3 li2 lai5 lip8, kun-ong5 tui3 li2 lai5 chhut. 7). Goa2 beh
kap li2, i2-kip8 li2 lek8-tai7 e5 hoo7-e3, siat-lip8 Goa2 e5 iok choe3
eng2-oan2 e5 iok; si7 beh choe3 li2 kap li2 e5 hoo7-e3 e5 Siong7-te3.
8). Goa2 beh chiong li2 hian7-chai7 chhut-goa7 e5 toe7, chiu7-si7
Ka-lam5 choan5-toe7, siu*2-su3 li2 kap li2 e5 hoo7-e3, choe3 eng2-oan2
e5 giap8; Goa2 iah8 beh choe3 in e5 Siong7-te3. 9). Siong7-te3 koh tui3
A-pek-lah8-han2 kong2, Li2 kap li2 e5 hoo7-e3 tioh8 lek8-tai7 chun-siu2
Goa2 e5 iok. 10). Lin2 tiong-kan soo2 u7 e5 ta-poo--e5, long2 tioh8 siu7
kat-le2; che chiu7-si7 Goa2 kap li2 i2-kip8 li2 e5 hoo7-e3 soo2 lip8 e5
iok, si7 lin2 soo2 tioh8 chun-siu2--e5. 11). Lin2 tioh8 koah lin2
iong5-but8 e5 phe5; che si7 beh choe3 Goa2 kap lin2 soo2 lip8 e5 iok e5
ki3-ho7. 12). Lin2 lek8-tai7 e5 ta-poo--e5, bo5-lun7 ke-lai7 si*--e5,
a2-si7 li2 e5 hoo7-e3 i2-goa7, eng7 gun5 tui3 goa7-bin7 lang5 boe2--e5,
i2-keng chhut-si3 poeh-jit8, long2 tioh8 siu7 kat-le2. 13). Li2 ke-lai7
si*--e5, kap li2 eng7 gun5 boe2--e5, long2 tek-khak tioh8 siu7 kat-le2;
an2-ni Goa2 e5 iok beh he7 ti7 lin2 e5 sin-chiu*7, choe3 eng2-oan2 e5
iok. 14). Bo5 siu7 kat-le2 e5 ta-poo--e5, i sin-khu ki3-jian5 bo5 siu7
kat-le2, si7 poe7 Goa2 e5 iok; tek-khak tui3 peh-si*3 e5 tiong-kan
tu5--khi3.

15). Siong7-te3 koh tui3 A-pek-lah8-han2 kong2, Li2 e5 boo2 Sat-lai7,
m7-thang koh kio3 i e5 mia5 Sat-lai7; i e5 mia5 beh kio3-choe3 Sat-lah8.
16). Goa2 beh su3-hok i, goa2 iah8 beh hoo7 li2 tui3 i tit-tioh8 chit8
e5 kia*2; Goa2 beh su3-hok i, i iah8 beh choe3 liat8-kok e5 lau7-bu2;
beh u7 pang-kok e5 ong5 tui3 i chhut. 17). A-pek-lah8-han2 chiu7
phak--teh chhio3, sim-lai7 kong2, Chit8-pah he3 e5 lang5 iau2 oe7
si*-kia*2 mah? Sat-lah8 i2-keng kau2-chap8 he3, iau2 oe7 seng-iong2 mah?
18). A-pek-lah8-han2 tui3 Siong7-te3 kong2, Tan7 goan7 I2-sit8-ma2-li7
oah8 ti7 Li2 e5 bin7-cheng5. 19). Siong7-te3 kong2, M7-si7 lah, li2 e5
boo2 Sat-lah8 beh ka7 li2 si* chit8 e5 kia*2, li2 beh ka7 i ho7-mia5
kio3 I2-sat; Goa2 beh kap i siat-lip8 Goa2 e5 iok, choe3 i e5 hoo7-e3
eng2-oan2 e5 iok. 20). Lun7-kau3 I2-sit8-ma2-li7, Goa2 iah8 thia* li2
kiu5; li2 khoa*3, Goa2 i2-keng su3-hok i, beh hoo7 i heng-ong7, ke-thi*
kek8-ki5 choe7. I beh si* chap8-ji7 e5 chok8-tiu*2, Goa2 iah8 beh hoo7 i
chia*5-choe3 toa7-kok. 21). Kau3 me5-ni5 chit-si5, Sat-lah8 beh ka7 li2
si* I2-sat; Goa2 beh kap i siat-lip8 Goa2 e5 iok. 22). Siong7-te3 kap
A-pek-lah8-han2 kong2 soah, chiu7 li7-khui i chiu*7--khi3. 23). Tu2-tu2
hit-jit8, A-pek-lah8-han2 chiau3 Siong7-te3 soo2 ka7 i kong2--e5, ka7 i
e5 kia*2 I2-sit8-ma2-li7, kap A-pek-lah8-han2 ke-lai7 it-chhe3 e5
ta-poo-lang5, bo5-lun7 ti7 ke--nih si*--e5, a2-si7 eng7 i e5 gun5
boe2--e5 long2 kia*5 kat-le2. 24). A-pek-lah8-han2 siu7 kat-le2 e5 si5
kau2-chap8-kau2 he3; 25). i e5 kia*2 I2-sit8-ma2-li7 siu7 kat-le2 e5 si5
chap8-sa* he3. 26). Tu2-tu2 hit jit8 A-pek-lah8-han2 kap i e5 kia*2
I2-sit8-ma2-li7 tang5 siu7 kat-le2. 27). Ke-lai7 soo2-u7 e5 lang5,
bo5-lun7 ti7 ke--nih si*--e5, a2-si7 eng7 gun5 tui3 goa7-bin7 lang5
boe2--e5, long2 kap i tang5 siu7 kat-le2.


[18] Ia5-ho5-hoa ti7 Ban7-li7 e5 siong7-chhiu7 hia, tui3 A-pek-lah8-han2
chhut-hian7; hit-si5 jit8 tng joah8; A-pek-lah8-han2 che7 ti7 poo3-pi*5
mng5-khau2; 2). kiah8-bak8 khi2-lai5 khoa*3, khoa*3-ki*3 sa* lang5 ti7
tui3-bin7 teh khia7; i chit8-e7 khoa*3-ki*3, chiu7 tui3 poo3-pi*5
mng5-khau2, chau2 khi3 ngia5-chih in, phak ti7 toe7--nih, kong2, goa2 e5
chu2, goa2 na7 ti7 li2 e5 bin7-cheng5 tit-tioh8 un-tian2, kiu5 li2
m7-thang li7-khui loo5-pok8 choe3 li2 khi3; 4). iong5-un2 theh8
tam7-poh8 chui2, hoo7 lin2 soe2-kha; chhia*2 hioh-khun3 ti7 chhiu7-kha;
5). goa2 koh theh8 tam7-poh8 pia*2, hoo7 lin2 tiam2-sim; jian5-au7
chin3-cheng5 khi3; in-ui7 lin2 si7 ui7-tioh8 an2-ni, chiah kau3 lin2 e5
loo5-pok8 chia. In kong2, Thang chiau3 li2 e5 oe7 khi3 kia*5. 6).
A-pek-lah8-han2 koa*2-kin2 jip8 poo3-pi*5, ki*3 Sat-lah8 kong2, Li2
kin2-kin2 eng7 sa* se3-a e5 mi7-hun2, noa2 choe3 pia*2. 7).
A-pek-lah8-han2 koh chau2 kau3 gu5-kun5 e5 soo2-chai7, khan chit8 chiah
chi*2 koh ho2 e5 gu5-a2 lai5; kau hoo7 loo5-pok8, i chiu7 koa*2-kin2
khi3 pi7-pan7. 8). A-pek-lah8-han2 koh theh8 lin-iu5 kap lin, kap soo2
pi7-pan7 e5 gu5-a2 lai5, pai5 ti7 in e5 bin7-cheng5; ka-ki7 ti7
chhiu7-kha khia7 ti7 in e5 sin-pi*; in chiu7 chiah8. 9). In ka7 i kong2,
Li2 e5 boo2 Sat-lah8 ti7 tah-loh8? I kong2, Ti7 poo3-pi*5-lai7. 10). In
tiong-kan chit8-e5 kong2, Kau3-ki5 Goa2 tek-khak beh koh lai5 li2 chia;
li2 e5 boo2 Sat-lah8 beh si* chit8 e5 kia*2. Sat-lah8 ti7 au7-bin7,
poo3-pi*5 mng5-khau2, teh thia*. 11). A-pek-lah8-han2 kap Sat-lah8
ni5-he3 i2-keng lau7; Sat-lah8 e5 geh8-keng i2-keng choat8. 12).
Sat-lah8 sim-lai7 chhio3 kong2, Goa2 i2-keng soe-lam2, goa2 e5 chu2 iah8
lau7--lah; kiam2 iau2 u7 chit-ho7 e5 hoa*-hi2? 13). Ia5-ho5-hoa tui3
A-pek-lah8-han2 kong2, Sat-lah8 ui7 sia*2-su7 chhio3, kong2, Goa2
i2-keng lau7, ko2-chin oe7 si*-kia*2 mah? 14). Kiam2 Ia5-ho5-hoa u7
choe3-boe7-lai5 e5 su7 mah? Kau3-ki5, me5-ni5 chit-si5, Goa2 beh koh
lai5 li2 chia, Sat-lah8 beh si* chit8 e5 kia*2. 15). Sat-lah8 kia*,
m7-jin7, kong2, Goa2 bo5 chhio3. Hit-lang5 kong2, Bo5-ia*2; li2
sit8-chai7 u7 chhio3.

16). Hiah e5 lang5 chiu7 tui3 hia khi2--lai5, ng3 Soo2-to-ma2 khi3;
A-pek-lah8-han2 ia7 kap in sa*-kap kia*5, beh sang3 in chit8-cham7. 17).
Ia5-ho5-hoa kong2, Goa2 soo2 beh choe3 e5 su7, kiam2 thang tui3
A-pek-lah8-han2 un2-khng3 mah? 18). In-ui7 A-pek-lah8-han2 tek-khak beh
chia*5-choe3 kiong5-toa7 e5 kok, toe7-chiu*7 ban7-kok beh in-ui7 i lai5
tit-tioh8 hok-khi3. 19). Goa2 bat i, si7 beh hoo7 i beng7-leng7 i e5
kia*2 kap i e5 ke-koan3; hoo7 in tng5-tng5 siu2 Ia5-ho5-hoa e5 to7-li2,
peng2-kong kia*5-gi7; ti3-kau3 Ia5-ho5-hoa chi2 A-pek-lah8-han2 soo2
kong2 e5 oe7, long2 kui hoo7 i. 20). Ia5-ho5-hoa kong2, Soo2-to-ma2,
Go5-moo5-lah8 hoah-hiam3 e5 sia* chin-toa7, in e5 choe7-ok sit8-chai7
tang7. 21). Goa2 ta* beh loh8--khi3, khoa*3 in soo2 kia*5--e5, ko2-jian5
it-chin7 chiau3 Goa2 soo2 thia* e5 sia* a2 bo5; na7 bo5 an2-ni, Goa2
iah8 oe7 chai.

22). Hiah e5 lang5 tui3-hia oat8-tng2-sin, ng3 Soo2-to-ma2 khi3;
A-pek-lah8-han2 iau2 khia7 ti7 Ia5-ho5-hoa e5 bin7-cheng5. 23).
A-pek-lah8-han2 kun7-cheng5 lai5 kong2, Ho2-lang5 kap phai*2-lang5, Li2
long2 beh chau5-biat8 mah? 24). Siat-su2 sia*5-lai7 u7 goo7-chap8 e5
ho2-lang5, Li2 iu5-gôan beh chau5-biat8 hit soo2-chai7 mah? bo5-beh
ui7-tioh8 sia*5-lai7 chi2 goo7-chap8 e5 ho2-lang5, lai5 sia3-bian2 in
mah? 25). Goan7 Li2 koat-toan3 bo5 an2-ni kia*5, chiong ho2-lang5 kap
phai*2-lang5 choe3-chit8-e7 hai7-si2; ti3-kau3 ho2-lang5 kap
phai*2-lang5 sa*-tang5; goan7 Li2 koat-toan3 bo5 an2-ni kia*5;
sim2-phoa*3 choan5-toe7 e5 Chu2 kiam2 bo5 kia*5 kong-gi7 mah? 26).
Ia5-ho5-hoa kong2, Goa2 na7 ti7 Soo2-to-ma2 sia*5-lai7 tu2-tioh8 u7
goo7-chap8 e5 ho2-lang5, Goa2 chiu7 ui7-tioh8 in e5 ian5-koo3
khoan-iong5 hit soo2-chai7. 27). A-pek-lah8-han2 in3 kong2, Goa2
sui-jian5 si7 he2-hu thoo5-hun2, iau2-ku2 ka*2 tui3 Chu2 kong2-oe7;
siat-su2 chiah e5 goo7-chap8 e5 ho2-lang5 khiam3 goo7-e5; Li2 chiu7
in-ui7 khiam3 goo7-e5, chau5-biat8 choan5-sia*5 mah? I kong2, Goa2
ti7-hia na7 tu2-tioh8 u7 si3-chap8-goo7 e5, iah8 bo5 beh chau5-biat8.
29). A-pek-lah8-han2 koh tui3 I kong2, Siat-su2 ti7-hia tu2-tioh8
si3-chap8-e5--nih? I kong2, Ui7-tioh8 chiah e5 si3-chap8-e5 e5
ian5-koo3, Goa2 iah8 bo5 beh choe3 chit e5 su7. 30). I koh kong2, Kiu5
Chu2 boh8-tit siu7-khi3, goa2 beh koh kong2; siat-su2 ti7-hia na7
tu2-tioh8 sa*-chap8-e5--nih? I kong2, Goa2 ti7-hia na7 tu2-tioh8 u7
sa*-chap8-e5, Goa2 iah8 bo5 beh choe3 chit e5 su7. 31). I kong2, Goa2
iau2-ku2 ka*2 tui3 Chu2 kong2; siat-su2 ti7-hia tu2-tioh8 u7
ji7-chap8-e5--nih? I kong2, Ui7-tioh8 chiah e5 ji7-chap8-e5 e5
ian5-koo3, Goa2 iah8 bo5 beh chau5-biat8. 32). I kong2, Kiu5 Chu2
boh8-tit siu7-khi3, goa2 koh kong2 chi2 chit8-pai2; siat-su2 ti7-hia
tu2-tioh8 u7 chap8-e5--nih? I kong2, Ui7-tioh8 chiah e5 chap8-e5 e5
ian5-koo3, Goa2 iah8 bo5 beh chau5-biat8. 33). Ia5-ho5-hoa kap
A-pek-lah8-han2 kong2 beng5-pek8, chiu7 chiu*7--khi3. A-pek-lah8-han2
iah8 to3-khi3 i e5 soo2-chai7.


[19] Jit8-am3, hit nng7 e5 su3-chia2 kau3 Soo2-to-ma2; Lo5-tek che7 ti7
Soo2-to-ma2 sia*5-mng5--nih; Lo5-tek khoa*3-ki*3 in, chiu7 khi2-lai5
ngia5-chih in; kiok-kiong bin7 ng3 toe7, kong2, 2). Goa2 e5 chu2 ah,
chhia*2 oat lai5 loo5-pok8 e5 chhu3 hioh-mi5, soe2-kha;
bin5-a2-cha2-khi2 khi2-lai5, kia*5 lin2 e5 loo7. In kong2, M7-bian2;
goan2 beh ti7 toa7 koe-bin7 ke3-mi5. 3). Lo5-tek chhiat-chhiat chhia*2
in; in chiah oat8-tng2-kha, oat-jip8 i e5 chhu3; Lo5-tek ui7 in pi7-pan7
ian5-siah8, pek bu5-ka*3-pia*2; in chiu7 chiah8. 4). In iau2-be7 khi3
khun3, sia*5-lai7 e5 lang5, chiu7-si7 Soo2-to-ma2 lang5, tui3
siau3-lian5 kau3 lau7, si3-bin7 lai5 ui5 i e5 chhu3; 5). kio3 Lo5-tek
kong2, Kin-am3 kau3 li2 chia e5 lang5 ti7 tah-loh8? hoo7 in chhut-lai5,
chiau3 goan2 soo2 ai3 choe3. 6). Lo5-tek chhut-khi3 kau3 mng5-goa7,
cheng3-lang5 hia, chiu7 chiong mng5 koai*--teh; 7). kong2, Hia*-ti7 ah,
chhia*2 lin2 boh8-tit choe3 chit-ho7 phai*2; li2 khoa*3, goa2 u7 nng7 e5
cha-boo2-kia*2, iau2 si7 chai7-sek-lu2; iong5-un2 goa2
chhoa7--chhut-lai5, chhut-chai7 lin2 soo2 ai3 lai5 kia*5; tok8-tok8 chi2
nng7-lang5, i2-keng kau3 goa2 e5 chhu3, m7-thang tui3 in choe3
sim2-mih8. 9). Cheng3-lang5 kong2, Li2 the3--khi3. Koh kong2, Chit-lang5
kia3-ku ti7-chia, soa3 beh koan2-hat goan2 mah? ta* goan2 beh hai7 li2
pi2 hai7 in khah siong-tiong7. Chiu7 oe-khoeh Lo5-tek, chin3-cheng5 beh
kong-phoa3 i e5 mng5. 10). Chong2-si7 hit nng7-lang5 chhun-chhiu2 khan
Lo5-tek jip8 chhu3, chiong mng5 koai*--khi3. 11). Koh hoo7 nng7-goa7 e5
lang5, tui3 soe3 kau3 toa7, bak8-chiu ian-ng7, long2 boe7 khoa*3-ki*3;
chhe7 kau3 sian7 chhe7 bo5 mng5.

12). Hit nng7-lang5 tui3 Lo5-tek kong2, Li2 ti7-chia iau2 u7 sim2-mih8
lang5? hek8-si7 kia*2-sai3, hek8-si7 kia*2, hek8-si7 cha-boo2-kia*2,
i2-kip8 sia*5-lai7 it-chhe3 siok8 li2 e5 lang5; li2 tioh8 hoo7 in long2
chhut chit soo2-chai7. 13). In-ui7 goan2 beh chau5-biat8 chit e5
soo2-chai7, si7 ui7-tioh8 in hoah-hiam3 e5 sia* ti7 Ia5-ho5-hoa e5
bin7-cheng5 chin-toa7; Ia5-ho5-hoa chhe goan2 lai5 beh chau5-biat8--i.
14). Lo5-tek chhut-khi3, tui3 chhoa7 i e5 cha-boo2-kia*2 e5 kia*2-sai3
kong2, Lin2 khi2-lai5, li7-khui chia; in-ui7 Ia5-ho5-hoa beh biat8-bo5
chit e5 sia*5; i e5 kia*2-sai3 liah8-choe3 i si7 kong2-chhio3. 15).
Thi*-kng su3-chia2 chhui-pek Lo5-tek kong2, Khi2--lai5, chhoa7 li2 e5
boo2, i2-kip8 li2 ti7-chia nng7 e5 cha-boo2-kia*2 khi3; kia*-liau2 kap
chit e5 sia*5 e5 choe7-ok sa*-kap siu7 biat8-bo5. 16). Lo5-tek
ian5-chhian5; hit nng7-lang5, in-ui7 Ia5-ho5-hoa lin5-bin2 Lo5-tek,
chiu7 khan i e5 chhiu2, kap i e5 boo2 e5 chhiu2, kap i nng7 e5
cha-boo2-kia*2 e5 chhiu2, chiong i chhoa7-chhut, an-ti3 ti7 sia*5-goa7.

17). Chhoa7 in chhut-khi3 liau2, kong2, Li2 tioh8 to5-mia7, m7-thang
oat8-thau5 khoa*3, iah8 m7-thang toa3 ti7 Pi*5-iu*5; tioh8 chau2--khi3
soa*--nih, kia*-liau2 siu7 biat8-bo5. 18). Lo5-tek tui3 in kong2, Goa2
e5 chu2 ah, m7-thang an2-ni. 19). Li2 khoa*3, li2 e5 loo5-pok8 i2-keng
tit-tioh8 un-tian2 ti7 li2 e5 bin7-cheng5, li2 iah8 tui3 goa2
hian2-chhut kek8-toa7 e5 jin5-chu5, kiu3 goa2 e5 si*3-mia7; goa2
boe7-oe7 chau2 kau3 soa*--nih, kia*-liau2 chit e5 chai-e7 kau3 ti7 goa2,
goa2 chiu7 si2. 20). Li2 khoa*3, chit e5 sia*5 kun7-kun7 thang
to5-chau2, iah8 si7 soe3; chhia*2 iong5-un2 goa2 to5-siam2 ti7-hia, lai5
po2-choan5 goa2 e5 oah8-mia7; chit e5 sia*5 kiam2 m7-si7 soe3--e5 mah?
21). I tui3 i kong2, Chit e5 tai7-chi3, goa2 iah8 un2-chun2 li2; li2
soo2 kong2 e5 sia*5, goa2 bo5 beh chhia-to2. 22). Li2 tioh8 kin2-kin2
chau2-khi3 hia; in-ui7 li2 iau2-be7 kau3 hia, goa2 boe7-oe7 choe3
sim2-mih8. In-ui7 an2-ni hit e5 sia*5 mia5-kio3 So2-ji*2. 23). Lo5-tek
kau3 So2-ji*2, jit8 i2-keng chhut. 24). Hit si5 Ia5-ho5-hoa chiong
jiu5-ng5 kap he2, tui3 thi*-teng2, tui3 Ia5-ho5-hoa hia, kang3-loh8 ti7
Soo2-to-ma2 kap Go5-moo5-lah8. 25). Chiong hiah e5 sia*5, i2-kip8 choan5
Pi5-iu*5, kap sia*5-lai7 soo2-u7 e5 peh-si*3, lian5 toe7-bin7-chiu*7
seng-tiong2--e5, long2 hui2-hoai7. 26). Lo5-tek e5 boo2 ti7 au7-bin7,
chit8-e7 oat8-thau5 khoa*3, chiu7 pi*3-choe3 chit8 ki iam5-thiau7. 27).
A-pek-lah8-han2 thau3-cha2 khi2--lai5, kau3 i cheng5-jit8 khia7 ti7
Ia5-ho5-hoa bin7-cheng5 hit-ui7; 28). ng3 Soo2-to-ma2 Go5-moo5-lah8, kap
Pi*5-iu*5 e5 choan5-toe7 lai5 khoa*3; khoa*3-ki*3 hit soo2-chai7 he2-ian
chheng3-koai*5, chhin-chhiu*7 he2-loo5 e5 ian.

29). Tng Siong7-te3 chau5-biat8 Pi*5-iu*5 chiah e5 sia*5 e5 si5,
Siong7-te3 siau3-liam7 A-pek-lah8-han2; tu2-tu2 ti7 chhia-to2 Lo5-tek
soo2 khia7-khi2 e5 sia*5 e5 si5, chiu7 kah Lo5-tek tui3 chhia-to2 e5
tiong-kan chhut-khi3.

30). Lo5-tek tiam3 ti7 So2-ji*2 kia*-hia*5; chiu7 kap i nng7 e5
cha-boo2-kia*2 tui3 So2-ji*2 chiu*7--khi3 tiam3 ti7 soa*--nih; i kap
nng7 e5 cha-boo2-kia*2 tiam3 ti7 chit8 e5 tong7-lai7. 31). Toa7
cha-boo2-kia*2 tui3 soe3 cha-boo2-kia*2 kong2, Lan2 e5 lau7-pe7
lau7--lah, toe7-chiu*7 koh bo5 lang5 kap lan2 choe3 phit-phoe3, lai5
chiau3 jin5-to7. 32). Lai5--lah, thang hoo7 lau7-pe7 lim chiu2, kap i
sa*-kap khun3; an2-ni lan2 ho2 thang tui3 i liu5-chun5 hoo7-e3. 33).
Hit-mi5 in hoo7 lau7-pe7 lim chiu2; toa7 cha-boo2-kia*2 chiu7 jip8--khi3
kap lau7-pe7 sa*-kap khun3; i sim2-mih8 si5 khi3 khun3, sim2-mih8 si5
khi2--lai5, lau7-pe7 long2 m7-chai. 34). Ke3-jit8 toa7 cha-boo2-kia*2
ka7 soe3 cha-boo2-kia*2 kong2, Goa2 cha7-mi5 kap lau7-pe7 sa*-kap khun3;
kin-am3 lan2 koh hoo7 i lim chiu2, li2 thang jip8--khi3 kap i sa*-kap
khun3. An2-ni, lan2 ho2 thang tui3 lau7-pe7 liu5-chun5 hoo7-e3. 35).
Hit-mi5 in koh hoo7 lau7-pe7 lim chiu2, soe3 cha-boo2-kia*2 khi2--lai5
khi3 kap i khun3; i sim2-mih8 si5 khi3 khun3, sim2-mih8 si5 khi2--lai5,
lau7-pe7 iah8 long2 m7-chai. 36). An2-ni Lo5-tek nng7 e5 cha-boo2-kia*2
long2 tui3 in lau7-pe7 lai5 hoai5-in7. 37). Toa7--e5 si* kia*2, kio3 i
e5 mia5 Moo5-ap, chiu7-si7 hian7-kim Moo5-ap lang5 e5 choo2. 38).
Soe3--e5 iah8 si*-kia*2, kio3 i e5 mia5 Pian7-a2-bi2, chiu7-si7
hian7-kim A-bun5 lang5 e5 choo2.


[20] A-pek-lah8-han2 tui3-hia cham7-cham7 ng3 lam5-hng soa3-khi3; toa3
ti7 Ka-te-su kap Su-ji*2 e5 tiong-kan, kia3-ku ti7 Ki-lah8-ji*2. 2).
A-pek-lah8-han2 kong2 kau3 i e5 boo2 Sat-lah8, chiu7 kong2, Si7 goa2 e5
sio2-be7; Ki-lah8-ji*2 ong5 A-pi2-bi2-lek8 chhe lang5 chiong Sat-lah8
chhoa7--khi3. 3). Mi5-si5, bin5-bang7-tiong, Siong7-te3 lai5 ka7
A-pi2-bi2-lek8 kong2, Li2 si7 kai si2 e5 lang5, in-ui7 li2 soo2 chhoa7
hit e5 hu7-jin5-lang5 si7 lang5 e5 boo2. 4). A-pi2-bi2-lek8 iau2-be7
chhin-kun7 i, chiu7 kong2, Chu2 ah, kia*5-gi7 e5 peh-si*3, Li2 iah8 beh
biat8 i mah? 5). Hit-lang5 kiam2 m7-si7 pun2-sin tui3 goa2 kong2, I si7
goa2 e5 sio2-be7 mah? Chiu7 hu7-jin5-lang5 iah8 pun2-sin kong2, I si7
goa2 e5 hia*; goa2 choe3 chit e5 su7, si7 sim toan-cheng3, chhiu2
chheng-khi3. 6). Siong7-te3 ti7 bang7-tiong tui3 i kong2, Goa2 pun2 chai
li2 choe3 chit e5 su7, si7 sim-tiong toan-cheng3; Goa2 chiah choo2-tong3
li2, bian2-tit li2 tek-choe7 Goa2; soo2-i2 Goa2 bo5 iong5-un2 li2
bong--tioh8 i. 7). Ta* li2 tioh8 chiong chit lang5 e5 boo2 heng5--i,
in-ui7 i si7 sian-ti; i beh thoe3 li2 ki5-to2, li2 chiah oe7 oah8; li2
na7 m7 heng5--i, li2 tioh8 chai, li2 kap li2 soo2 u7 e5 lang5 long2
tit-beh si2. 8). A-pi2-bi2-lek8 thau3-cha2 khi2-lai5, kio3 cheng3
loo5-pok8 lai5, chiong chiah e5 tai7-chi3 long2 kong2 hoo7 in thia*;
hiah e5 lang5 long2 chin kia*. 9). A-pi2-bi2-lek8 kio3 A-pek-lah8-han2
lai5, tui3 i kong2, Li2 tui3 goan2 soo2 kia*5--e5 si7 sim2-mih8 su7?
goa2 u7 sim2-mih8 tek-choe7 li2, li2 keng2-jian5 hoo7 goa2 kap goa2
kok-lai7 e5 lang5 ham7-loh8 tang7-choe7? li2 tui3 goa2 kia*5 m7 eng-kai
kia*5 e5 su7. 10). A-pi2-bi2-lek8 koh tui3 A-pek-lah8-han2 kong2, Li2
khoa*3-ki*3 sim2-mih8, chiah choe3 chit e5 su7? 11). A-pek-lah8-han2
kong2, Goa2 phah-sng3 chit soo2-chai7 e5 lang5 long2 bo5 kia*
Siong7-te3; in beh ui7-tioh8 goa2 e5 boo2 e5 ian5-koo3 thai5-si2 goa2.
12). Koh i iah8 sit8-chai7 si7 goa2 e5 sio2-be7, siang5-pe7 koh-bu2,
au7-lai5 choe3 goa2 e5 boo2. 13). Tng Siong7-te3 kah goa2 li7-khui
lau7-pe7 e5 ke, si3-koe3 kia*5 e5 si5, goa2 ka7 i kong2, chiong-lai5
lan2 soo2 kau3 e5 soo2-chai7, chhia*2 li2 chheng goa2 kong2, I si7 goa2
e5 hia*; che chiu7-si7 li2 khoan2-thai7 goa2 e5 un. 14). A-pi2-bi2-lek8
chiong iu*5, gu5, loo5-pok8, lu2-pi7, hoo7 A-pek-lah8-han2; koh chiong i
e5 boo2 Sat-lah8 heng5--i. 15). A-pi2-bi2-lek8 koh kong2, Li2 khoa*3,
goa2 e5 toe7 long2 ti7 li2 e5 bin7-cheng5, li2 thang sui5-i3 khia7-khi2.
16). Koh ka7 Sat-lah8 kong2, Goa2 hoo7 li2 e5 hia* chit8 chheng gun5,
ka7 li2 tui3 choan5-ke choe3 jia bak8-chiu--e5; ta* li2 ti7 it-chhe3
long2 bo5 put-si7. 17). A-pek-lah8-han2 ki5-to2 Siong7-te3; Siong7-te3
chiu7 i-ho2 A-pi2-bi2-lek8 kap i e5 boo2 kap lu2-pi7, in chiu7 oe7 si*
kia*2. 18). In-ui7 Ia5-ho5-hoa ui7-tioh8 A-pek-lah8-han2 e5 boo2
Sat-lah8 e5 ian5-koo3, i2-keng hoo7 A-pi2-bi2-lek8 ke-lai7 e5
hu7-jin5-lang5 boe7-oe7 si*-kia*2.


[21] Ia5-ho5-hoa chiau3 I cheng5 e5 oe7 koan3-koo3 Sat-lah8; tui3 an2-ni
Ia5-ho5-hoa chiau3 I soo2 kong2--e5 ka7 Sat-lah8 choe3-chia*5. 2).
A-pek-lah8-han2 ni5-lau7 e5 si5, Sat-lah8 hoai5-in7; kau3 Siong7-te3
tui3 i kong2 e5 jit8-ki5, chiu7 ka7 i si* chit8 e5 kia*2. 3).
A-pek-lah8-han2 ka7 Sat-lah8 soo2 si* e5 kia*2, ho7 mia5 kio3 I2-sat.
4). I2-sat chhut-si3 poeh-jit8, A-pek-lah8-han2 chiau3 Siong7-te3 soo2
hoan-hu3-e5, ka7 i e5 kia*2 kia*5 kat-le2. 5). I e5 kia*2 I2-sat
chhut-si3 e5 si5, A-pek-lah8-han2 chit8-pah he3. 6). Sat-lah8 kong2,
Siong7-te3 hoo7 goa2 hoa*-hi2 chhio3; ki*3-na7 thia*-ki*3--e5, beh kap
goa2 tang5 hoa*-hi2 chhio3. 7). Koh kong2, Chi7-chui7 oe7 tai7-seng ka7
A-pek-lah8-han2 kong2, Sat-lah8 beh hoo7 e*-a2 suh-leng? in-ui7 ti7 i
ni5-lau7 e5 si5, goa2 ka7 i si* chit8 e5 kia*2.

8). Gin2-a2 chiam7-chiam7 toa7, chiu7 tng7-leng; I2-sat tng7-leng e5
jit8, A-pek-lah8-han2 pai5-siat toa7 ian5-siah8. 9). Tng-si5 Ai-kip8
lang5 Ha7-kah ka7 A-pek-lah8-han2 soo2 si* e5 kia*2 teh leng2-chhio3,
hoo7 Sat-lah8 khoa*3-ki*3; 10). chiu7 tui3 A-pek-lah8-han2 kong2, Tioh8
koa*2-chhut chit e5 lu2-pi7 kap i e5 kia*2; in-ui7 lu2-pi7 e5 kia*2
boe7-thang kap goa2 e5 kia*2 I2-sat tang5 choe3 hoo7-su5. 11).
A-pek-lah8-han2 in-ui7 i e5 kia*2 e5 ian5-koo3 put-chi2 iu-bun7. 12).
Siong7-te3 ka7 A-pek-lah8-han2 kong2, Li2 m7-thang ui7-tioh8 chit e5
gin2-a2 i2-kip8 li2 e5 lu2-pi7 iu-bun7; ki*3-na7 Sat-lah8 tui3 li2 kong2
e5, li2 long2 tioh8 thia*; in-ui7 tui3 I2-sat si*--e5, chiah beh
chheng-choe3 li2 e5 hoo7-e3. 13). Lun7-kau3 lu2-pi7 e5 kia*2, Goa2 iah8
beh hoo7 i chia*5-choe3 chit8-kok, in-ui7 i iah8 si7 li2 si*--e5. 14).
A-pek-lah8-han2 cha2-cha2 khi2-lai5, theh8 pia*2 kap chit8 phe5-te7 e5
chui2 hoo7 Ha7-kah; he7 ti7 i e5 keng-thau5-teng2; lian5 gin2-a2 soa3
kah i khi3; i chiu7 khi3, kau3 Piat8-si7-pa e5 khong3-ia2 chiu7 kia*5
bo5 loo7. 15). Phe5-te7 lai7 e5 chui2 eng7-liau2, Ha7-kah chiu7 chiong
gin2-a2 pang3 ti7 soe3 chang5 chhiu7 kha. 16). Pun2-sin kia*5-khui,
iok-liok8 choh8 chit8 ki chi*3 e5 hng7, sa*-tui3-bin7 teh che7; kong2,
Goa2 put-jim2 khoa*3 gin2-a2 si2; chiu7 sa*-tui3-bin7 che7, chhut-sia*
toa7 thi5-khau3. 17). Siong7-te3 thia*-ki*3 gin2-a2 e5 sia*; Siong7-te3
e5 su3-chia2 tui3 thi*--nih kio3 Ha7-kah kong2, Ha7-kah, li2 u7
sim2-mih8 tai7-chi3? m7-bian2 kia*; Siong7-te3 i2-keng thia*-ki*3
gin2-a2 ti7-hia e5 sia*. 18). Khi2-lai5, iah8 hoo7 gin2-a2 khi2--lai5,
khan ti7 li2 e5 chhiu2; Goa2 beh hoo7 i chia*5-choe3 toa7-kok. 19).
Siong7-te3 khui i e5 bak8-chiu, i chiu7 khoa*3-ki*3 chui2-chi*2; chiu7
chiong phe5-te7 khi3 jip8-chui2 kau3 moa2-moa2, soa3 hoo7 gin2-a2 lim.
20). Siong7-te3 kap gin2-a2 ti7-teh, i chiu7 chiam7-chiam7 toa7; tiam3
ti7 khong3-ia2, chia*5-choe3 sia7-chi*3 e5 lang5. 21). I khia7-khi2 ti7
Pa-lan5 e5 khong3-ia2; i e5 lau7-bu2 tui3 Ai-kip8 toe7 ka7 i chhoa7
chit8 e5 boo2.

22). Tng hit-si5 A-pi2-bi2-lek8, kap i e5 kun-tiu*2 Hui-kok, tui3
A-pek-lah8-han2 kong2, Ki*3-na7 li2 soo2 kia*5 e5 su7, Siong7-te3 kap
li2 ti7-teh. 23). Ta* li2 ti7-chia tioh8 ki2 Siong7-te3 kap goa2
chiu3-choa7, m7-thang khi-hu7 goa2, kap goa2 e5 kia*2, i2-kip8 goa2 e5
sun; goa2 an3-chai*2-iu*7 ho2 khoan2-thai7 li2, li2 iah8 tioh8 chiau3
an2-ni khoan2-thai7 goa2, i2-kip8 li2 soo2 kia3-ku e5 toe7-hng. 24).
A-pek-lah8-han2 kong2, Goa2 beh chiu3-choa7. 25). Cheng5 A-pi2-bi2-lek8
e5 loo5-pok8 pa3-chiam3 chit8 khau2 chui2-chi*2, A-pek-lah8-han2 ui7
chit e5 su7 hiam5 A-pi2-bi2-lek8. 26). A-pi2-bi2-lek8 kong2, Chi7-chui7
choe3 chit e5 tai7-chi3, goa2 m7-chai; li2 iah8 be7 u7 ka7 goa2 kong2,
kau3 kin-a2-jit8 goa2 chiah thia*-ki*3. 27). A-pek-lah8-han2 chiong iu*5
kap gu5 hoo7 A-pi2-bi2-lek8; nng7-lang5 chiu7 sa*-kap lip8-iok. 28).
A-pek-lah8-han2 chiong chhit chiah bu2 e5 iu*5-ko leng7-goa7 pang3 ti7
chit8 soo2-chai7. 29). A-pi2-bi2-lek8 mng7 A-pek-lah8-han2 kong2, Li2
chiong chhit chiah bu2 e5 iu*5-ko leng7-goa7 pang3 ti7 chit8 soo2-chai7,
si7 sim2-mih8 i3-su3? 30). In3 kong2, Li2 tioh8 tui3 goa2 e5 chhiu2 siu
chi2 chhit chiah bu2 e5 iu*5-ko, choe3 goa2 khui chit khau2 chi*2 e5
cheng3-ku3. 31). Soo2-i2 mia5 hit soo2-chai7 kio3 Piat8-si7-pa, in-ui7
in nng7-lang5 ti7-hia u7 chiu3-choa7.

32). In ti7 Piat8-si7-pa lip8-iok; A-pi2-bi2-lek8 chiu7 kap i e5
kun-tiu*2 Hui-kok khi2-sin to3--khi3 Hui-li7-su7 toe7. 33).
A-pek-lah8-han2 ti7 Piat8-si7-pa chai chit8 chang5 sui5-si-liu2 chhiu7;
koh ti7-hia kiu5-kio3 Ia5-ho5-hoa eng2-eng2 ti7-teh Siong7-te3 e5 mia5.
34). A-pek-lah8-han2 ti7 Hui-li7-su7 lang5 e5 toe7 kia3-ku choe7-choe7 jit8.


[22] Chiah e5 tai7-chi3 i2-au7, Siong7-te3 chhi3 A-pek-lah8-han2, kio3 i
kong2, A-pek-lah8-han2; i in3 kong2, Goa2 ti7-chia. 2). Siong7-te3
kong2, Li2 toa3 li2 e5 kia*2, chiu7-si7 li2 tok8-si* e5 kia*2, li2 soo2
thia*3 e5 I2-sat, khi3 Moo5-li7-a e5 toe7, Goa2 soo2 beh chi2-si7 li2 e5
soa*; ti7-hia chiong i hian3-choe3 sio-che3. 3). A-pek-lah8-han2
thau3-cha2 khi2--lai5, pi7-pan7 lu5, toa3 i e5 nng7 e5 siau3-lian5
lang5, kap i e5 kia*2 I2-sat; iah8 phoa3 sio-che3 e5 chha5; chiu7
khi2-sin khi3 Siong7-te3 soo2 chi2-si7 i e5 toe7. 4). Kau3 te7-sa* jit8,
A-pek-lah8-han2 kiah8-bak8 hng7-hng7 khoa*3 hit e5 soo2-chai7. 5).
A-pek-lah8-han2 tui3 i e5 siau3-lian5 lang5 kong2, Lin2 kap lu5 tiam3
chia theng3-hau7, goa2 kap gin2-a2 khi3 hia keng3-pai3, chiu7 to3--lai5
lin2 chia. 6). A-pek-lah8-han2 chiong sio-che3 e5 chha5 he7 ti7 i e5
kia*2 I2-sat e5 sin-chiu*7, ka-ki7 e5 chhiu2 kiah8 he2 kap to; tui3
hit-tiap8 nng7-lang5 sa*-kap kia*5. 7). I2-sat ka7 i e5 lau7-pe7
A-pek-lah8-han2 kong2, Pe7 ah; i kong2, Goa2 e5 kia*2, goa2 ti7-chia. I
kong2, Li2 khoa*3, he2 kap chha5 long2 u7; chong2-si7 sio-che3 e5
iu*5-a2 ti7 tah-loh8? 8). A-pek-lah8-han2 kong2, Goa2 e5 kia*2,
Siong7-te3 beh ka-ki7 pi7-pan7 sio-che3 e5 iu*5-a2; tui3 hit-tiap8
nng7-lang5 sa*-kap kia*5.

9). In kau3 Siong7-te3 chi2-si7 i e5 soo2-chai7; A-pek-lah8-han2 ti7-hia
khi2 toa*5, chiong chha5 pai5-ho2, pak8 i e5 kia*2 I2-sat, he7 ti7
toa*5--nih e5 chha5-teng2. 10). A-pek-lah8-han2 chiu7 chhun-chhiu2
kiah8-to, beh thai5 i e5 kia*2. 11). Ia5-ho5-hoa e5 su3-chia2 tui3 thi*
kio3 i kong2, A-pek-lah8-han2, A-pek-lah8-han2; i in3 kong2, Goa2
ti7-chia. 12). Su3-chia2 kong2, Li2 m7-thang ti7 chit e5 gin2-a2 e5
sin-chiu*7 he7-chhiu2, iah8 m7-thang tui3 i chai*2-iu*7 choe3; in-ui7
goa2 ta* chai li2 si7 keng3-ui3 Siong7-te3, iah8 bo5 chiong li2 e5
kia*2, chiu7-si7 li2 tok8-si*--e5, lau5--teh, m7-hoo7 goa2. 13).
A-pek-lah8-han2 kiah8-bak8 khoa*3, khoa*3-ki*3 au7-bin7 u7 chit8 chiah
iu*5-kang2, kak ti*5 ti7 kui-pho7 e5 chhiu7-a2; A-pek-lah8-han2 chiu7
khi3 liah8 hit chiah iu*5-kang2 lai5, hian3 choe3 sio-che3, lai5 thoe3 i
e5 kia*2. 14). A-pek-lah8-han2 mia5 hit e5 soo2-chai7 kio3
Ia5-ho5-hoa-i2-lek8; kau3 kin-a2-jit8 lang5 iau2 teh kong2, Ti7
Ia5-ho5-hoa e5 soa* beh pi7-pan7. 15). Ia5-ho5-hoa e5 su3-chia2 te7-ji7
pai2 tui3 thi* kio3 A-pek-lah8-han2 kong2, 16). Ia5-ho5-hoa kong2, Li2
i2-keng kia*5 chit e5 su7, bo5 lau5 li2 e5 kia*2, chiu7-si7 li2 tok8-si*
e5 kia*2, Goa2 chiu7 ki2 ka-ki7 chiu3-choa7 kong2, Goa2 su3-hok beh
su3-hok li2, ke-thi* beh ke-thi* li2 e5 hoo7-e3, chhin-chhiu*7
thi*-teng2 e5 chhi*, hai2-pi* e5 soa; li2 e5 hoo7-e3 beh tit-tioh8 chiah
e5 tui3-tek8 e5 koan-ai3. 18). Koh toe7-chiu*7 ban7-pang beh in-ui7 li2
e5 hoo7-e3 tit-tioh8 hok-khi3; in-ui7 li2 thia*-than3 Goa2 e5 oe7. 19).
Tui3 hit-tiap8 A-pek-lah8-han2 to3--lai5 i hiah e5 siau3-lian5 lang5
hia; in chiu7 sa*-kap khi2-sin khi3 Piat8-si7-pa. A-pek-lah8-han2 chiu7
tiam3 ti7 Piat8-si7-pa.

20). Chiah e5 tai7-chi3 liau2-au7, u7 lang5 ka7 A-pek-lah8-han2 kong2,
Bit8-ka ka7 li2 e5 sio2-ti7 Na2-hok8 si*-kia*2; toa7-e5 OO-su, 21).
sio2-ti7 Poo3-su, kap A-lan5 e5 lau7-pe7, Ki-boo2-li7; 22). kap Ki-siat,
Hap-so2, Pit-tat8, Ek-lah8, Pi2-thoo2-li7, (Pi2-thoo2-li7 si*
Li7-pek-ka). 23). Chi2 poeh-lang5 long2 si7 Bit8-ka ka7 A-pek-lah8-han2
e5 sio2-ti7 Na2-hok8 si*--e5. 24). Na2-hok8 e5 soe3-i5, mia5 Liu5-ma2,
si* The5-pat, Ka-ham5, Tha-hat, kap Ma2-ka.


[23] Sat-lah8 hiong2-siu7 chit8-pah ji7-chap8-chhit he3; che si7
Sat-lah8 it-seng e5 ni5-he3. 2). Sat-lah8 si2 ti7 Ka-lam5 toe7 e5
Ki-liat8-a-pa, chiu7-si7 Hi-pek-lun5; A-pek-lah8-han2 lai5, ui7-tioh8
Sat-lah8 ai-siong thi5-khau3. 3). Au7-lai5 A-pek-lah8-han2 tui3
si2-lang5 e5 bin7-cheng5 khi2--lai5, ka7 Hek-lang5 kong2, 4). Goa2 ti7
lin2 tiong-kan si7 kia3-ku e5 chhut-goa7 lang5; kiu5 lin2 ti7-chia hoo7
goa2 chit8 e5 soo2-chai7 choe3 thiong2-toe7, thang bai5-chong3 goa2 e5
si2-lang5, hoo7 goa2 bo5 koh khoa*3-ki*3 i. 5). Hek-lang5 in3
A-pek-lah8-han2, ka7 i kong2, 6). Goa2 e5 chu2, chhia*2 thia*; li2 ti7
goan2 tiong-kan choe3 Siong7-te3 e5 bok8-pek; chhut-chai7 li2 ti7 goan2
e5 thiong2-toe7-lai7 keng2 te7-it-ho2--e5, lai5 bai5-chong3 li2 e5
si2-lang5; goan2 bo5 chit8-lang5 m7 iong5-un2 li2 ti7 i e5
thiong2-toe7-lai7 bai5-chong3 li2 e5 si2-lang5. 7). A-pek-lah8-han2
khi2--lai5, tui3 hit soo2-chai7 e5 lang5, chiu7-si7 Hek-chok8, a*3-io.
8). Tui3 in kong2, Lin2 na7 u7 i3-su3 beh hoo7 goa2 bai5-chong3 goa2 e5
si2-lang5, hoo7 goa2 bo5 koh khoa*3-ki*3 i, chiu7 chhia*2 thia* goa2,
thoe3 goa2 kiu5 So2-hat e5 kia*2 I2-hut-lun5, chiong i e5 chhan5-thau5
Bek8-pi2-lah8 e5 hiat8 hoo7 goa2; i thang chiau3 chiok-giah8 e5 ke3-soo3
boe7 hoo7 goa2; hoo7 goa2 ti7 lin2 tiong-kan u7 giap8 thang choe3
bong7-toe7. 10). Tng-si5 I2-hut-lun5 che7 ti7 Hek-lang5 e5 tiong-kan;
tui3 hit-tiap8 Hek-lang5 I2-hut-lun5 ti7 it-chhe3 jip8 i e5 sia*5-mng5
e5 Hek-lang5 e5 bin7-cheng5, in3 A-pek-lah8-han2, kong2, 11). M7-bian2,
goa2 e5 chu2 thia* goa2; goa2 beh sang3 li2 hit khu chhan5, lian5 hit
lai7-bin7 e5 hiat8 iah8 hoo7 li2; ti7 goa2 tang5-chok8 e5 lang5 e5
bin7-cheng5, goa2 hoo7 li2, thang bai5-chong3 li2 e5 si2-lang5. 12).
A-pek-lah8-han2 chiu7 ti7 hit soo2-chai7 e5 peh-si*3 e5 bin7-cheng5
a*3-io; 13). ti7 hit soo2-chai7 peh-si*3 e5 bin7-cheng5, tui3
I2-hut-lun5 kong2, Li2 na7 kheng2, chhia*2 thia* goa2; goa2 beh chiong
chhan5 e5 ke3-chi*5 hoo7 li2, li2 tioh8 siu; hoo7 goa2 thang ti7-hia
bai5-chong3 goa2 e5 si2-lang5. 14). I2-hut-lun5 in3 A-pek-lah8-han2
kong2, 15). Goa2 e5 chu2, chhia*2 thia* goa2; chhan5 tat8-tit gun5
si3-pah sia3-khek-lek8, ti7 li2 goa2 e5 tiong-kan, beh sng3 sim2-mih8?
choe3 li2 bai5-chong3 li2 e5 si2-lang5. 16). A-pek-lah8-han2 thia*
I2-hut-lun5 e5 oe7, chiau3 i ti7 Hek-lang5 e5 bin7-cheng5 soo2
kong2--e5, chiong boe2-boe7 thong-eng7 e5 gun5, pheng5 si3-pah
sia3-khek-lek8 hoo7 I2-hut-lun5.

17). Tui3 hit-tiap8 I2-hut-lun5 e5 chhan5, ti7 Bek8-pi2-lah8, Ban7-li7
e5 thau5-cheng5; hit khu chhan5 kap hi2 lai7-bin7 e5 hiat8, kap
chhan5-lai7 i2-kip8 si3-ui5 it-chhe3 e5 chhiu7-bak8, 18). ti7 Hek-chok8
lang5 kap it-chhe3 jip8 i e5 sia*5-mng5 e5 lang5 e5 bin7-cheng5, long2
tia*7-tioh8 kui hoo7 A-pek-lah8-han2 choe3 giap8. 19). Au7-lai7
A-pek-lah8-han2 chiong i e5 boo2 Sat-lah8 bai5-chong3 ti7 Ka-lam5 toe7
Ban7-li7 thau5-cheng5 e5 Bek8-pi2-lah8 chhan5--nih e5 hiat8; Ban7-li7
chiu7-si7 Hi-pek-lun5. 20). Tui3 an2-ni hit khu chhan5 kap chhan5--nih
e5 hiat8, tui3 Hek-lang5 tia*7-tioh8 kui hoo7 A-pek-lah8-han2 choe3
giap8, lai5 choe3 bong7-toe7.


[24] A-pek-lah8-han2 he3-siu7 tng5, ni5-lau7; Ia5-ho5-hoa ti7 it-chhe3
e5 su7 long2 su3-hok hoo7 A-pek-lah8-han2. 2). A-peh-lah8-han2 tui3 i
ke-lai7 koan2-li2 choan5-giap8 e5 lau7 loo5-pok8 kong2, Chhia*2 chiong
li2 e5 chhiu2 he7 ti7 goa2 e5 toa7-thui2-e7, goa2 beh kah li2 ki2
Ia5-ho5-hoa, chiu7-si7 thi* e5 Siong7-te3, toe7 e5 Siong7-te3, lai5
chiu3-choa7, goa2 khia7-khi2 Ka-lam5 lang5 e5 tiong-kan, li2 m7-thang
ka7 goa2 e5 kia*2 chhoa7 in e5 cha-boo2-kia*2 choe3 boo2. 4). Li2 tioh8
khi3 goa2 e5 pun2-toe7 pun2-chok8, ka7 goa2 e5 kia*2 I2-sat chhoa7 chit8
e5 boo2. 5). Loo5-pok8 in3 i kong2, Siat-su2 cha-boo2-gin2-a2 m7-kheng2
te3 goa2 lai5 chit soo2-chai7, goa2 chiu7 tioh8 chiong li2 e5 kia*2 toa3
to3--khi3 li2 soo2 tui3 hia chhut-lai5 e5 toe7 mah? 6). A-pek-lah8-han2
ka7 i kong2, Li2 tioh8 kin2-sin7, m7-thang chhoa7 goa2 e5 kia*2
to3--khi3 hia; 7). thi* e5 Siong7-te3, Ia5-ho5-hoa, bat chhoa7 goa2
li7-khui lau7-pe7 e5 ke, kap pun2-chok8 e5 toe7, tui3 goa2 kong2-oe7,
iah8 tui3 goa2 chiu3-choa7 kong2, Goa2 beh chiong chit e5 toe7 siu*2-su3
li2 e5 hoo7-e3; I beh chhe I e5 su3-chia2 ti7 li2 e5 bin7-cheng5; li2
chiu7 thang tui3 hia ka7 goa2 e5 kia*2 chhoa7 chit8 e5 boo2. 8).
Siat-su2 cha-boo2-gin2-a2 m7-kheng2 te3 li2 lai5, goa2 kah li2 chiu3 e5
choa7 chiu7 kap li2 bo5 kan-siap8; tok8-tok8 m7-thang toa3 goa2 e5 kia*2
to3--khi3 hia. 9). Loo5-pok8 chiu7 chiong i e5 chhiu2 he7 ti7 chu2-lang5
A-pek-lah8-han2 e5 toa7-thui2-e7; ui7-tioh8 chit e5 su7 tui3 i chiu3-choa7.

10). Hit e5 loo5-pok8 tui3 i chu2-lang5 e5 lok8-to5-tiong, chhu2
chap8-chiah lok8-to5, soa3 toa3 i chu2-lang5 tak8-iu*7 e5 chai5-po2;
khi2-sin khi3 Bi2-soo2-pho-tai7-bi2, kau3 Na2-hok8 e5 sia*5. 11). Jit8
beh am3, cheng3 cha-boo2-gin2-a2 chhut-lai5 chhiu*7 chui2; i chiu7 hoo7
lok8-to5 kui7 ti7 sia*5-goa7 e5 chi*2-pi*. 12). I kong2, Goa2 e5
chu2-lang5 A-pek-lah8-han2 e5 Siong7-te3 Ia5-ho5-hoa ah, kiu5 Li2 si-un
hoo7 goa2 e5 chu2-lang5 A-pek-lah8-han2, hoo7 goa2 kin-a2-jit8 u7 ho2
cho-gu7. 13). Goa2 ta* khia7 ti7 chi*2-pi*, sia*5-lai7 lang5 e5
cha-boo2-gin2-a2 teh chhut-lai5 chhiu*7 chui2; 14). goa2 beh tui3 chit8
e5 cha-boo2-gin2-a2 kong2, Chhia*2 pang3-loh8 li2 e5 chui2-pan5, hoo7
goa2 lim chui2, i na7 kong2, Chhia*2 lim, goa2 iah8 beh hoo7 li2 e5
lok8-to5 lim; goan7 hit e5 cha-boo2-gin2-a2 si7 Li2 soo2 tia*7-tioh8
hoo7 li2 e5 loo5-pok8 I2-sat choe3-boo2; an2-ni goa2 chiu7 chai Li2
si-un hoo7 goa2 e5 chu2-lang5. 15). Oe7 iau2 kong2 be7 soah, Li7-pek-ka
keng-thau5 pe7 chui2-pan5 chhut-lai5, i si7 Pi2-thoo2-li7 si*--e5;
Pi2-thoo2-li7 si7 A-pek-lah8-han2 e5 sio-ti7 Na2-hok8 e5 boo2 Bit8-ka e5
kia*2. 16). Hit e5 cha-boo2-gin2-a2 bin7-mau7 kek8-ki5 sui2, iau2 si7
chai7-sek-lu2, iah8 be7-bat u7 lang5 chhin-kun7 i; i loh8-khi3
chi*2-pi*, chhiu*7-moa2 i e5 pan5 chiu7 khi2-lai5. 17). Loo5-pok8 chau2
chin3-cheng5 ngia5-chih i kong2, Kiu5 li2 chiong pan5-lai7 e5 chui2
tam7-poh8-a2 goa2 lim. 18). Cha-boo2-gin2-a2 kong2, Goa2 e5 chu2,
chhia*2 lim; chiu7 koa*2-kin2 pang3 chui2-pan5 loh8-lai5, khoa3 ti7
chhiu2--nih, hoo7 i lim. 19). Hoo7 i lim beng5-pek8, koh kong2, Goa2
iah8 beh ka7 li2 e5 lok8-to5 chhiu*7 chui2, hoo7 in lim kau3-giah8. 20).
I chiu7 koa*2-kin2 chiong pan5-lai7 e5 chui2 pia*3 ti7 cho5--nih; koh
chau2 kau3 chi*2--nih chhiu*7 chui2 chiu7 ka7 i soo2 u7 e5 lok8-to5
chhiu*7. 21). Hit e5 lang5 chu3-bak8 khoa*3--i, tiam7-tiam7 bo5
kong2-oe7, ai3 chai Ia5-ho5-hoa siu*2-su3 i sun7-su7 e5 loo7 a2-bo5.
22). Lok8-to5 lim beng5-pek8, hit-lang5 chiu7 theh8 chit8 e5 kim-khoan5,
tang7 poa*3 sia3-khek-lek8, nng7 e5 kim chhiu2-khoan5, tang7 chap8
sia3-khek-lek8 hoo7 hit e5 cha-boo2-gin2-a2; 23). kong2, Li2 si7
chi7-chui7 e5 cha-boo2-kia*2? chhia*2 ka7 goa2 kong2; lin2 lau7-pe7 e5
ke, u7 soo2-chai7 thang hoo7 goan2 hioh a2-bo5? 24). I chiu7 ka7 i
kong2, Goa2 si7 Bit8-ka tui3 Na2-hok8 soo2 si* e5 kia*2, Pi2-thoo2-li7
e5 cha-boo2-kia*2. 25). I koh tui3 i kong2, Goan2 u7 chhau2-liau7
bi2-niu5 chhiong-chiok; iah8 u7 soo2-chai7 thang hioh. 26). Hit-lang5
chiu7 a*3-thau5 keng3-pai3 Ia5-ho5-hoa, kong2, 27). Tioh8 o-lo2 goa2 e5
chu2 A-pek-lah8-han2 e5 Siong7-te3 Ia5-ho5-hoa; I eng7 chu5-ai3
seng5-sit8 khoan2-thai7 goa2 e5 chu2-lang5, long2 bo5 theng5-chi2;
lun7-kau3 goa2, Ia5-ho5-hoa ti7 loo7-chiu*7 in2-chhoa7 goa2 kau3 goa2 e5
chu2-lang5 hia*-ti7 e5 ke. 28). Cha-boo2-gin2-a2 chau2 to3--khi3, chiau3
chiah e5 oe7 ka7 in lau7-bu2 thong-ke e5 lang5 kong2. 29). Li7-pek-ka u7
chit8 e5 hia*, mia5 kio3 Lah8-pan, i chhut-khi3 khi3 chi*2-pi*7,
chiu7-kun7 hit-lang5. 30). I khoa*3-ki*3 hit e5 khoan5, koh khoa*3-ki*3
chhiu2-khoan5 ti7 in sio2-be7 e5 chhiu2; iah8 thia*-ki*3 in sio2-be7
Li7-pek-ka e5 oe7, kong2, Hit-lang5 tui3 goa2 kong2 an2-ni, an2-ni; i
chiu7 khi3 hit-lang5 hia, khoa*3-ki*3 hit-lang5 iau2 khia7 ti7 lok8-to5
pi*, oa2-kun7 chui2-chi*2. 31). Chiu7 ka7 i kong2, Li2 chit e5 tit-tioh8
Ia5-ho5-hoa su3-hok--e5, chhia*2 jip8--lai5, sia*2-su7 khia7 ti7
goa7-bin7? Goa2 i2-keng pi7-pan7 chhu3, kap lok8-to5 e5 soo2-chai7. 32).
Hit-lang5 chiu7 jip8 i e5 chhu3, i chiu7 thau2 lok8-to5 soo2 chai3-e5,
koh eng7 chhau2-liau7 bi2-niu5 chhi7 lok8-to5; phang5 chui2 hoo7
hit-lang5 i2-kip8 kun-te3 e5 lang5 soe2 kha. 33). Chiong chiah8-mih8
pai5 ti7 i e5 bin7-cheng5, hoo7 i chiah8; chong2-si7 i kong2, Goa2 bo5
beh chiah8, theng3-hau7 goa2 kong2-beng5 goa2 e5 su3-beng7. Lah8-pan
kong2, Chhia*2 li2 kong2. 34). I chiu7 kong2, Goa2 si7 A-pek-lah8-han2
e5 loo5-pok8. 35). Ia5-ho5-hoa toa7-toa7 su3-hok ti7 goa2 e5 chu2-lang5,
hoo7 i heng-ong7, koh hoo7 i iu*5, gu5, gun5, kim, loo5-pok8, lu2-pi7,
lok8-to5 kap lu5. 36). Goa2 e5 chu2-lang5 e5 boo2 Sat-lah8, ni5-lau7 e5
si5, ka7 goa2 e5 chu2-lang5 si* chit8 e5 kia*2; goa2 e5 chu2-lang5 iah8
chiong it-chhe3 soo2-u7--e5 hoo7 chit e5 kia*2. 37). Goa2 e5 chu2-lang5
kah goa2 chiu3-choa7 kong2, Goa2 khia7-khi2 Ka-lam5 lang5 e5 toe7, li2
m7-thang ka7 goa2 e5 kia*2 chhoa7 in e5 cha-boo2-kia*2 choe3 boo2. 38).
Li2 tioh8 khi3 goa2 e5 lau7-pe7 e5 ke, goa2 pun2-chok8 hia, ka7 goa2 e5
kia*2 chhoa7 chit8 e5 boo2. 39). Goa2 tui3 goa2 e5 chu2-lang5 kong2,
Kia*-liau2 cha-boo2-gin2-a2 m7-kheng2 te3 goa2 lai5. 40). I chiu7 ka7
goa2 kong2, Goa2 soo2 hok8-sai7 e5 Ia5-ho5-hoa beh chhe I e5 su3-chia2
kap li2 sa*-kap khi3, hoo7 li2 sun7-su7 e5 loo7, li2 chiu7 thang tui3
goa2 e5 chong-chok8, goa2 e5 pe7 e5 ke, ka7 goa2 e5 kia*2 chhoa7 chit8
e5 boo2; 41). tok8-tok8 ai3 li2 kau3 goa2 pun2-chok8 hia, goa2 kah li2
soo2 chiu3 e5 choa7, chiu7 kap li2 bo5 kan-giap8; in na7 m7 hoo7 li2,
goa2 kah li2 chiu3 e5 choa7, iah8 kap li2 bo5 kan-siap8. 42).
Kin-a2-jit8 goa2 kau3 chi*2-pi*, kong2, Goa2 e5 chu2-lang5
A-pek-lah8-han2 e5 Siong7-te3 Ia5-ho5-hoa ah, Li2 na7 hoo7 goa2 soo2
kia*5 e5 loo7 sun7-su7; 43). goa2 ta* khia7 ti7 chui2-chi*2-pi*, tui3
chit8 e5 chhut-lai5 chhiu*7 chui2 e5 cha-boo2-gin2-a2 kong2, Chhia*2 li2
chiong li2 pan5--nih e5 chui2 tam7-poh8 hoo7 goa2 lim; 44). i na7 kong2,
Choe3 li2 lim, goa2 iah8 beh ka7 li2 e5 lok8-to5 chhiu*7 chui2; goan7
hit e5 cha-boo2-gin2-a2 choe3 Ia5-ho5-hoa soo2 tia*7-tioh8 hoo7 goa2 e5
chu2-lang5 e5 kia*2 choe3 boo2--e5. 45). Goa2 sim-lai7 e5 oe7 iau2 kong2
be7 liau2, Li7-pek-ka chiu7 chhut-lai5, keng-thau5-teng2 pe7 chui2-pan5;
loh8-khi3 chi*2-pi* chhiu*7 chui2; goa2 chiu7 ka7 i kong2, Chhia*2 li2
hoo7 goa2 lim. 46). I chiu7 koa*2-kin2 tui3 keng-thau5-teng2 pang3-loh8
chui2-pan5, kong2, Chhia*2 lim, goa2 iah8 hoo7 li2 e5 lok8-to5 lim; goa2
chiu7 lim, i iah8 hoo7 goa2 e5 lok8-to5 lim. 47). Goa2 koh mng7 i kong2,
Li2 si7 chi7-chui7 e5 cha-boo2-kia*2? I in3 kong2, Goa2 si7 Bit8-ka tui3
Na2-hok8 soo2 si* e5 kia*2, Pi2-thoo2-li7, e5 cha-boo2-kia*2; goa2 chiu7
chiong khoan5 koa3 ti7 i e5 phi*7, chhiu2-khoan5 koa3 ti7 i e5 chhiu2.
48). Goa2 chiu7 a*3-thau5 pai3 Ia5-ho5-hoa, o-lo2 goa2 e5 chu2
A-pek-lah8-han2 e5 Siong7-te3 Ia5-ho5-hoa; in-ui7 I chhoa7 goa2 kia*5
tu2-ho2 e5 loo7, hoo7 goa2 tit-tioh8 goa2 e5 chu2 e5 sio2-ti7 e5
cha-boo2-sun lai5 hoo7 i e5 kia*2. 49). Ta* lin2 na7 beh eng7 chu5-ai3
seng5-sit8 khoan2-thai7 goa2 e5 chu2-lang5, chiu7 ka7 goa2 kong2; na7
m7, iah8 ka7 goa2 kong2; hoo7 goa2 ho2 thang ng3-cho2 a2-si7 ng3-iu7.
50). Lah8-pan kap Pi2-thoo2-li7 in3 kong2, Tai7-chi3 chhut ti7
Ia5-ho5-hoa, goan2 boe7-oe7 tui3 li2 kong2 ho2 a2 phai*2. 51). Li2
khoa*3, Li7-pek-ka ti7 li2 e5 bin7-cheng5, thang chiong i chhoa7--khi3,
hoo7 li2 e5 chu2-lang5 e5 kia*2 choe3 boo2, chiau3 Ia5-ho5-hoa soo2
kong2. 52). A-pek-lah8-han2 e5 loo5-pok8 thia*-ki*3 in chiah e5 oe7,
chiu7 ng3 Ia5-ho5-hoa phak ti7 toe7--nih. 53). Hit-tiap8 loo5-pok8
theh8-chhut gun5-khi3 kim-khi3 kap i-hok8 sang3 Li7-pek-ka; koh chiong
po2-mih8 sang3 i e5 hia* kap i e5 lau7-bu2. 54). Loo5-pok8 kap te3 i e5
lang5 lim-chiah8 hioh-mi5; thau3-cha2 khi2-lai5, chiu7 kong2, Chhia*2
chhe goa2 to3-khi3 goa2 e5 chu2-lang5 hia. 55). Li7-pek-ka e5 hia* kap i
e5 lau7-bu2 kong2, Iong5-un2 cha-boo2-gin2-a2 kap goan2 tiam3 kui2-jit8,
siang7-chio2 chap8-jit8, jian5-au7 i thang khi3. 56). I tui3 in kong2,
M7-thang choo2-tong3 goa2, Ia5-ho5-hoa i2-keng hoo7 goa2 sun7-su7 e5
loo7; chhia*2 chhe goa2 khi3, hoo7 goa2 to3-khi3 goa2 e5 chu2-lang5 hia.
57). In kong2, Goan2 kio3 cha-boo2-gin2-a2 lai5, tham3 i e5 oe7-i3. 58).
Chiu7 kio3 Li7-pek-ka lai5, mng7 i kong2, Li2 beh kap chit-lang5 khi3
mah? i kong2, Goa2 beh khi3. 59). In chiu7 chhe sio2-be7 Li7-pek-ka, kap
i e5 leng-bu2, kap A-pek-lah8-han2 e5 loo5-pok8, i2-kip8 te3 i e5 lang5
khi3. 60). In chiu7 ka7 Li7-pek-ka chiok-hok, tui3 i kong2, Goan2
sio2-be7 ah, goan7 li2 choe3 chheng-ban7 lang5 e5 lau7-bu2, goan7 li2 e5
hoo7-e3 tit-tioh8 tui3-tek8 e5 koan-ai3. 61). Li7-pek-ka kap i e5
lu2-pi7 khi2-lai5 khia5 lok8-to5, te3 hit e5 lang5; loo5-pok8 chiu7
chhoa7 Li7-pek-ka khi3.

62). I2-sat khia7-khi2 ti7 Lam5-toe7, hit-si5 tui3
Pi2-ji*2-lah8-hai2-lai5 e5 loo7 lai5. 63). Jit8 beh am3, I2-sat
chhut-lai5 ti7 chhan5--nih, cheng7-cheng7 teh siu*7, kiah8-bak8 chit8-e7
khoa*3, khoa*3-ki*3 lok8-to5 lai5. 64). Li7-pek-ka khoa*3-ki*3 I2-sat,
chiu7 tui3 lok8-to5 loh8-lai5. 65). Mng7 hit e5 loo5-pok8 kong2, Ti7
chhan5--nih kia*5-lai5 ngia5-chih lan2--e5 si7 chi7-chui7? Loo5-pok8
kong2, Si7 goa2 e5 chu2-lang5. Li7-pek-ka chiu7 theh8 phe3 ka-ki7 ta3.
66). Loo5-pok8 chiong soo2 choe3 it-chhe3 e5 su7, ka7 I2-sat kong2. 67).
I2-sat chiu7 khan Li7-pek-ka jip8 i e5 lau7-bu2 Sat-lah8 e5 poo3-pi*5,
chhoa7 i choe3 boo2; koh chin thia*3 i. I2-sat tui3 lau7-bu2 si2-au7,
kau3 chit-tiap8 chiah tit-tioh8 an-ui3.


[25] A-pek-lah8-han2 koh chhoa7 chit8 e5 boo2, mia5 kio3 Ki-thoo2-lah8.
2). Ki-thoo2-lah8 ka7 i si* Sim-lan5, Iok-san, Bi2-tan3, Bi2-tian5,
I-si-pa, Su-a. 3). Iok-san si* Si7-pa kap Ti2-tan3. Ti2-tan3 e5
kia*2-sun si7 A-su-li7 chok8, Li7-too-si7 chok8, kap Li7-oo-bi2 chok8.
4). Bi2-tian5 e5 kia*2 si7 I2-hoat, I2-hut, Hap-lok8, A-pi2-tai7,
I2-lek8-tai7; chiah-e5 long2 si7 Ki-thoo2-lah8 e5 kia*2. 5).
A-pek-lah8-han2 chiong it-chhe3 soo2-u7--e5 hoo7 I2-sat. 6).
A-pek-lah8-han2 chiong chai5-but2 pun hoo7 i chiah e5 soe2-i5 e5 kia*2;
than3 i pun2-sin iau2 oah8 e5 si5, chhe in li7-khui i e5 kia*2 I2-sat
khi3 tang--si3, kau3 tang-peng5 e5 toe7. 7). A-pek-lah8-han2 it-seng e5
ni5-jit8 si7 chit8-pah chhit-chap8 goo7 he3. 8). A-pek-lah8-han2 chiah8
tng5 he3-siu7, chia*5-choe3 lau7-lang5, ni5-he3 moa2-chiok, tng7-khui3
si2, to3-choo2. 9). I e5 kia*2 I2-sat, I2-sit8-ma2-li7, chiong i
bai5-chong3 ti7 Bek8-pi2-lah8 e5 hiat8; chit e5 hiat8 ti7 Ban7-li7 e5
thau5-cheng5, Hek-lang5 So2-hat e5 kia*2 I2-hut-lun5 e5 chhan5-tiong,
10). chiu7-si7 A-pek-lah8-han2 tui3 Hek-lang5 soo2 boe2 hit khu chhan5.
A-pek-lah8-han2 kap i e5 boo2 Sat-lah8 long2 bai5-chong3 ti7-hia. 11).
A-pek-lah8-han2 si2 liau2-au7, Siong7-te3 su3-hok hoo7 i e5 kia*2
I2-sat; I2-sat oa2-kun7 Pi2-ji*2-lah8-hai2-lai5 khia7-khi2.

12). A-pek-lah8-han2 e5 kia*2 I2-sit8-ma2-li7 e5 se3-he7, ki3 ti7
e7-toe2: I2-sit8-ma2-li7 chiu7-si7 Sat-lah8 e5 lu2-pi7 Ai-kip8 lang5
Ha7-kah tui3 A-pek-lah8-han2 soo2 si*--e5. 13). I2-sit8-ma2-li7 chiah e5
kia*2 e5 mia5, chiau3 i e5 mia5-ji7 se3-he7, chhin-chhiu*7 e7-toe2:
I2-sit8-ma2-li7 e5 toa7-kia*2 Ni5-pai5-iok; koh u7 Ki-tat8, A-tek-piat8,
Bi2-pi2-sam; 14). Bi2-si-ma2, Too7-ma2, Ma2-sat; 15). Hap-tai7,
The5-ma2, I-tut8, Na2-hui-si, Ki-ti2-ma2; 16). chiah-e5 chiu7-si7
I2-sit8-ma2-li7 e5 kia*2 e5 mia5; chiau3 in e5 hiu*-chhng ia*5-che7,
choe3 chap8-ji7 chok8 e5 chok8-tiu*2. 17). I2-sit8-ma2-li7 it-seng
he3-siu7, chit8-pah sa*-chap8 chhit; khui3-tng7 si2 chiu7 to3-choo2.
18). I e5 kia*2-sun toa3 ti7 Hap-hui-lah8 kau3 Ai-kip8 thau5-cheng5 e5
Su-ji*2, beh khi3 A-sut8 e5 loo7; khia7-khi2 ti7 i cheng3 hia*-ti7 e5
thau5-cheng5.

19). A-pek-lah8-han2 e5 kia*2 I2-sat e5 se3-he7, ki3 ti7 e7-toe2:
A-pek-lah8-han2 si* I2-sat; I2-sat chhoa7 Li7-pek-ka choe3 boo2 e5 si5,
tu2-a2 si3-chap8 he3. I si7 Pa-tan3-a-lan5 toe7 e5 A-lan5 lang5
Pi2-thoo2-li7 e5 cha-boo2-kia*2, A-lan5 lang5 Lah8-pan e5 sio2-be7. 21).
I2-sat in-ui7 i e5 boo2 bo5 si*-kia*2, thoe3 i ki5-kiu5 Ia5-ho5-hoa;
Ia5-ho5-hoa un2-chun2 i soo2 kiu5; i e5 boo2 Li7-pek-ka chiu7 hoai5-in7.
22). gin2-a2 ti7 i e5 pak-lai7 sa*-khoeh; i chiu7 kong2, Na7 si7
chit-khoan2, goa2 mih8-sai2 an2-ni? Chiu7 khi3 mng7 Ia5-ho5-hoa. 23).
Ia5-ho5-hoa ka7 i kong2, Nng7-kok ti7 li2 pak-lai7, nng7-chok8 beh tui3
li2 e5 sin-khu chhut; chit-chok8 beh khah-kiong5 hit-chok8; si7-toa7-e5
beh hok8-sai7 si7-soe3-e5. 24). Seng-san2 e5 jit8-ki5 kau3, ko2-jian5
pak-lai7 si7 siang-si*--e5. 25). Thau5-chit8-e5 chhut-lai5--e5, sin-the2
ang5-ang5, thong sin-khu chhin-chhiu*7 phe5-a2-sa*; chiu7 ka7 i ho7-mia5
choe3 I2-so3. 26). Te3-au7 i e5 sio2-ti7 koh chhut-lai5, i e5 chhiu2
khi*5 I2-so3 e5 kha-au7-ti*; chiu7 ka7 i ho7-mia5 kio3 Nga2-kok. Nng7 e5
kia*2 chhut-si3 e5 si5, I2-sat tu2-a2 lak8-chap8 he3.

27). Nng7 e5 gin2-a2 chiam7-chiam7 toa7; I2-so3 gau5 phah-lah8,
siong5-siong5 ti7 soa*-ia2; Nga2-kok choe3-lang5 thiam5-cheng7,
siong5-siong5 toa3 poo3-pi*5-lai7. 28). I2-sat thia*3 I2-so3, in-ui7
siong5-siong5 chiah8 i e5 ia2-bi7. Li7-pek-ka thia*3 Nga2-kok. 29). U7
chit8 jit8 Nga2-kok chu2-thng, I2-so3 tui3 soa*-ia2 to3-lai5, ia3-sian7
kau3-kek8. 30). I2-so3 tui3 Nga2-kok kong2, Goa2 chin ia3-sian7, kiu5
li2 eng7 chit e5 ang5 e5 thng hoo7 goa2 chiah8; in-ui7 an2-ni I2-so3
iah8 mia5 kio3 I2-tong. 31). Nga2-kok kong2, Li2 kin-a2-jit8 eng7
toa7-kia*2 e5 beng5-hun7 boe7 hoo7 goa2. 32). I2-so3 kong2, Goa2 to beh
si2 lah; chit e5 toa7-kia*2 e5 beng5-hun7, tui3 ti7 goa2 u7 sia*2
li7-ek? 33). Nga2-kok kong2, Kin-a2-jit8 li2 tioh8 tui3 goa2
chiu3-choa7. I chiu7 tui3 i chiu3-choa7, chiong toa7-kia*2 e5 beng5-hun7
boe7 hoo7 Nga2-kok. 34). Nga2-kok chiu7 chiong pia*2 kap ang5-tau7-thng
hoo7 I2-so3; i chiu7 lim-chiah8, khi2-lai5 choe3 i khi3; che chiu7-si7
I2-so3 khoa*3-khin toa7-kia*2 e5 beng5-hun7.


[26] A-pek-lah8-han2 e5 si5, thau5-chit8-pai2 ki-hng i2-au7, hit
soo2-chai7 koh u7 ki-hng. I2-sat chiu7 khi3 Ki-lah8-ji*2, kau3
Hui-li7-su7 e5 ong5 A-pi2-bi2-lek8 hia. 2). Ia5-ho5-hoa tui3 i
chhut-hian7 kong2, Li2 m7-thang loh8-khi3 Ai-kip8, tioh8 toa3 ti7 Goa2
soo2 chi2-si7 li2 e5 toe7. 3). Li2 kia3-ku ti7 chit e5 toe7, Goa2 beh
kap li2 ti7-teh, su3-hok li2; in-ui7 Goa2 beh chiong chiah e5 toe7 long2
hoo7 li2, kap li2 e5 hoo7-e3; Goa2 beh kian-koo3 Goa2 tui3 li2 e5 pe7
A-pek-lah8-han2 soo2 chiu3 e5 choa7. 4). Goa2 beh ke-thi* li2 e5
hoo7-e3, chhin-chhiu*7 thi*--nih e5 chhi* hiah-choe7; koh beh chiong
chiah e5 toe7 long2 hoo7 li2 e5 hoo7-e3; koh toe7-chiu*7 ban7-kok beh
in-ui7 li2 e5 hoo7-e3 tit-tioh8 hok-khi3. 5). Si7 in-ui7 A-pek-lah8-han2
thia* Goa2 e5 oe7, siu2 Goa2 e5 hoan-hu3, Goa2 e5 beng7-leng7, Goa2 e5
lut8-le7, goa2 e5 hoat-too7. 6). I2-sat khia7-khi2 Ki-lah8-ji*2 . 7).
Hit soo2-chai7 e5 lang5 mng7 kau3 i e5 boo2; i chiu7 kong2, I si7 goa2
e5 sio2-be7; m7-ka*2 kong2, Si7 goa2 e5 boo2; sim-lai7 siu*7, Kia*-liau2
hit soo2-chai7 e5 lang5 ui7-tioh8 Li7-pek-ka e5 ian5-koo3 thai5 goa2;
in-ui7 i bin7-mau7 chin sui2. 8). I ti7-hia i2-keng ku2, Hui-li7-su7
ong5, A-pi2-bi2-lek8, tui3 thang-a2 khoa*3, khoa*3-ki*3 I2-sat kap i e5
boo2 Li7-pek-ka teh kun2-chhio3. 9). A-pi2-bi2-lek8 kio3 I2-sat lai5,
ka7 i kong2, I sit8-chai7 si7 li2 e5 boo2; li2 sia*2-su7 kong2, i si7
goa2 e5 sio2-be7? I2-sat kong2, Goa2 sim-lai7 siu*7, kia*-liau2 goa2
ui7-tioh8 i lai5 si2. 10). A-pi2-bi2-lek8 kong2, Li2 tui3 goan2
soo2-choe3--e5 si7 sim2-mih8 su7? peh-si*3 e5 tiong-kan, hiam2-hiam2 u7
lang5 kap li2 e5 boo2 sa*-kap khun3; li2 chiu7 hoo7 goan2 ham7-loh8
choe7. 11). Tui3 hit-tiap8 A-pi2-bi2-lek8 chiu7 hoan-hu3 cheng3 peh-si*3
kong2, Hoan7-na7 khap8-tioh8 chit-lang5 kap i e5 boo2--e5, tia*7-tioh8
beh hoo7 i si2.

12). I2-sat ti7 hit soo2-chai7 cheng3-choh, hit-ni5 tit-tioh8 pah-pe7;
Ia5-ho5-hoa su3 i hok-khi3. 13). I chiu7 chia*5-choe3 toa7, na2-ku2
na2-toa7, kau3 chia*5-choe3 toa7 hu3-hoo7. 14). I u7 iu*5-kun5 gu5-kun5,
iah8 u7 choe7-choe7 loo5-pok8; Hui-li7-su7 lang5 chiu7 oan3-too3 i. 15).
Tng i e5 lau7-pe7 A-pek-lah8-han2 ti7-teh e5 jit8, i e5 lau7-pe7 e5
loo5-pok8 soo2 khui e5 chi*2, Hui-li7-su7 lang5 long2 ka7 i that--khi3,
eng7 thoo5 thun7-moa2. 16). A-pi2-bi2-lek8 ka7 I2-sat kong2, Li2 tioh8
li7-khui goan2 khi3, in-ui7 li2 pi2 goan2 cham2-jian5 khah kiong5-seng7.
17). I2-sat chiu7 li7-khui hia, ti7 Ki-lah8-ji*2 e5 soa*-kok tah
poo3-pi*5, tiam3 hia khia7-khi2. 18). Tng i e5 lau7-pe7 A-pek-lah8-han2
ti7-teh e5 jit8, soo2 khui hiah e5 chui2-chi*2, kau3 A-pek-lah8-han2
si2-au7, hoo7 Hui-li7-su7 lang5 thun7--khi3; I2-sat teng5-chai3 ka7 i
khui; iu5-gôan chiau3 in lau7-pe7 soo2 ho7 e5 mia5 lai5 mia5 hiah e5
chi*2. 19). I2-sat e5 loo5-pok8 ti7 soa*-kok teh kut8, tu2-tioh8 chit8
e5 oah8-chui2 e5 chi*2. 20). Ki-lah8-ji*2 e5 bok8-chia2 kap I2-sat e5
bok8-chia2 sa*-chi*, kong2 Chit e5 chui2 si7 goan2-e5. I2-sat chiu7 ho7
hit e5 chi*2 e5 mia5 kio3 Ai-sek; in-ui7 in kap i sa*-chi*. 21). In koh
khui chit8 e5 chi*2, ui7 chit e5 chi*2 koh sa*-chi*; chiu7 kio3 i e5
mia5 Se-the5-na2. 22). Li7-khui hia koh khui chit8 e5 chi*2; in bo5 ui7
chit e5 chi*2 koh sa*-chi*; chiu7 ka7 i ho7 mia5 Li7-ho5-pok; si7 kong2,
Ia5-ho5-hoa ta* hoo7 goan2 khui-khoah e5 toe7; goan2 beh ti7 chit e5
toe7 heng-ong7.

23). I2-sat tui3 hia chiu*7-khi3 Piat8-si7-pa. 24). Hit-mi5 Ia5-ho5-hoa
tui3 i chhut-hian7 kong2, Goa2 si7 li2 e5 lau7-pe7 A-pek-lah8-han2 e5
Siong7-te3, m7-bian2 kia*; in-ui7 Goa2 kap li2 ti7-teh, beh su3-hok li2,
hoo7 li2 e5 hoo7-e3 heng-ong7, long2 si7 ui7-tioh8 Goa2 e5 loo5-pok8
A-pek-lah8-han2 e5 ian5-koo3. 25). I chiu7 ti7-hia khi2 chit8 cho7
toa*5, kiu5-kio3 Ia5-ho5-hoa e5 mia5, ti7-hia tah i e5 poo3-pi*5. I2-sat
e5 loo5-pok8 chiu7 ti7-hia khui chit8 e5 chi*2.

26). A-pi2-bi2-lek8 kap i e5 peng5-iu2 A-hoo7-sat i2-kip8 i e5 kun-tiu*2
Hui-kok, tui3 Ki-lah8-ji*2 lai5 ki*3--i. 27). I2-sat tui3 in kong2, Lin2
ki3-jian5 oan3-hun7 goa2, kah goa2 li7-khui lin2; ta* sia*2-su7 lai5
goa2 chia? 28). In kong2, Goan2 beng5-beng5 khoa*3-ki*3 Ia5-ho5-hoa kap
li2 ti7-teh, m7-tat8--tioh8 lan2 tiong-kan li2 goan2 chiu3-choa7, hoo7
goan2 kap li2 lip8-iok; 29). li2 bo5 hai7 goan2, chhin-chhiu*7 goan2
be7-bat khap8-tioh8 li2, tok8-tok8 ho2 khoan2-thai7 li2, sang3 li2
an-jian5 to3-khi3; ta* li2 si7 Ia5-ho5-hoa su3-hok--e5. 30). I2-sat
chiu7 ui7 in siat ian5-siah8, in chiu7 chiah8 chiu7 lim. 31). Thau3-cha2
khi2-lai5, tai7-ke chiu3-choa7; I2-sat sang3 in khi2-sin, in chiu7
an-jian5 li7-khui i khi3. 32). Siang5 hit-jit8, I2-sat e5 loo5-pok8
lai5, chiong in khui-chi*2 e5 su7 thong-ti i; kong2, Goan2 tit-tioh8
chui2 lah. 33). I chiu7 kio3 hit e5 chi*2 e5 mia5 kio3 Si7-pa; soo2-i2
kau3 kin-a2-jit8 hit e5 sia*5 e5 mia5 kio3-choe3 Piat8-si7-pa.

34). I2-so3 si3-chap8 he3 e5 si5, chhoa7 Hek-lang5 Pi2-li7 e5
cha-boo2-kia*2 Iu5-tek, kap Hek-lang5 I2-lun5 e5 cha-boo2-kia*2
Pa-sit8-boat choe3 boo2. Chi2 nng7 e5 hu7-jin5-lang5 siong5-siong5 hoo7
I2-sat kap Li7-pek-ka sim-lai7 toa7 iu-hun7.


[27] I2-sat ni5-lau7, bak8-chiu hoe boe7 khoa*3-ki*3, chiu7 kio3 i e5
toa7-kia*2 I2-so3 lai5, ka7 i kong2, Goa2 e5 kia*2 ah; i in3 kong2, Goa2
ti7-chia. 2). Kong2, Goa2 ta* lau7 lah, m7-chai tah-loh8 chit8-jit8 beh
si2. 3). Ta* kiah8 li2 e5 ke-si, chiu7-si7 chi*3-te7 kap keng, khi3
soa*--nih, ka7 goa2 phah-lah8, 4). chiau3 goa2 soo2 kah-i3 e5, chu2 hoo7
i ho2 chu-bi7, phang5-lai5 hoo7 goa2, goa2 thang chiah8; hoo7 goa2 ti7
be7 si2 e5 tai7-seng ka7 li2 chiok-hok. 5). I2-sat ka7 i e5 kia*2 I2-so3
kong2-oe7 e5 si5, Li7-pek-ka thia*-ki*3. I2-so3 khi3 soa*--nih beh
phah-lah8, thang toa3 to3--lai5. 6). Li7-pek-ka chiu7 tui3 i e5 kia*2
Nga2-kok kong2, Li2 khoa*3, goa2 thia*-ki*3 lin2 lau7-pe7 ka7 li2 e5
hia* I2-so3 kong2, Li2 chiong ia2-siu3 ka7 goa2 toa3--lai5, ka7 goa2
chu2 hoo7 i ho2 chu-bi7, hoo7 goa2 chiah8; goa2 beh ti7 be7 si2 e5
tai7-seng, ti7 Ia5-ho5-hoa e5 bin7-cheng5 ka7 li2 chiok-hok. 8). Ta*
goa2 e5 kia*2, li2 tioh8 thia* goa2 e5 oe7, chiau3 goa2 soo2 hoan-hu3
li2--e5. 9). Li2 khi3 iu*5-kun5 hia, ka7 goa2 liah8 nng7 chiah pui5 e5
soa*-iu*5-a2 lai5; goa2 beh ka7 li2 e5 lau7-pe7 chu2 ho2 e5 bi7-soo3,
chiau3 i soo2 kah-i3--e5. 10). Li2 phang--khi3 lin2 lau7-pe7 hia, hoo7 i
chiah8; hoo7 i ti7 be7 si2 e5 tai7-seng ka7 li2 chiok-hok. 11). Nga2-kok
tui3 i e5 lau7-bu2 Li7-pek-ka kong2, M7-ku2 goa2 e5 hia* I2-so3 sin-khu
u7 mng5, goa2 si7 kng-kut8. 12). Siat-su2 goa2 e5 lau7-pe7 bong-tioh8
goa2, beh khoa*3 goa2 choe3 khi-phian3 lang5--e5, goa2 chiu7 chio
chiu3-choo2; bo5 tit-tioh8 chiok-hok. 13). I e5 lau7-bu2 kong2, Goa2 e5
kia*2 ah, li2 chio e5 chiu3-choo2 kui ti7 goa2; choe3 li2 thia* goa2 e5
oe7, khi3 liah8 lai5 hoo7 goa2. 14). I chiu7 khi3 liah8 lai5 hoo7 i e5
lau7-bu2; lau7-bu2 chiu7 chu2 ho2 e5 chu-bi7, chiau3 lau7-pe7 soo2
kah-i3--e5. 15). Li7-pek-ka koh hiah* toa7-kia*2 I2-so3 siu ti7 i
ke-lai7 e5 sui2-sa*, ka7 i e5 soe2-kia*2 Nga2-kok chheng7. 16). Koh eng7
soa*-iu*5-a2 phe5 pau Nga2-kok e5 chhiu2, kap i am7-kun2 kng-kut8 e5
ui7. 17). Chiu7 chiong soo2 chu2 e5 ho2 chu-bi7 kap pia*2, he7 ti7 i e5
kia*2 Nga2-kok e5 chhiu2. 18). Nga2-kok kau3 in lau7-pe7 hia, kong2,
Goa2 e5 pe7 ah; i kong2, Goa2 ti7-chia; goa2 e5 kia*2; li2 si7
chi7-chui7? 19). Nga2-kok tui3 i e5 lau7-pe7 kong2, Goa2 si7 li2 e5
toa7-kia*2 I2-so3; goa2 i2-keng chiau3 li2 soo2 hoan-hu3 goa2--e5 khi3
kia*5; chhia*2 li2 khi2-lai5 che7, chiah8 goa2 soo2 phah-tioh8--e5, ho2
thang ka7 goa2 chiok-hok. 20). I2-sat tui3 i e5 kia*2 kong2, Goa2 e5
kia*2, li2 chai*2-iu*7 chiah khoai3 tit-tioh8? I kong2, In-ui7 li2 e5
Siong7-te3 Ia5-ho5-hoa hoo7 goa2 ho2 cho-gu7 lai5 tit-tioh8. 21). I2-sat
ka7 Nga2-kok kong2, Goa2 e5 kia*2 ah, li2 kun7-oa2--lai5, goa2 beh bong
li2, khoa*3 li2 chin-chia*3 si7 goa2 e5 kia*2 I2-so3, a2 m7-si7. 22).
Nga2-kok chiu7 oa2-kun7 i e5 lau7-pe7 I2-sat; i chiu7 bong i kong2,
Sia*, si7 Nga2-kok e5 sia*; chhiu2, si7 I2-so3 e5 chhiu2. 23). I2-sat
hun-piat boe7 beng5, in-ui7 i e5 chhiu2 u7 mng5, chhin-chhiu*7 i e5 hia*
I2-so3 e5 chhiu2; chiu7 ka7 i chiok-hok. 24). Koh kong2, Li2 chin-chia*3
si7 goa2 e5 kia*2 I2-so3 mah? I kong2, Goa2 si7. 25). I2-sat kong2,
Phang5-lai5 hoo7 goa2, goa2 beh chiah8 goa2 e5 kia*2 soo2 tit-tioh8 e5
ia2-bi7, ho2 thang ka7 li2 chiok-hok. Chiu7 phang5 hoo7 i, i chiu7
chiah8; iah8 phang5 chiu2 hoo7 i, i chiu7 lim. 26). I e5 lau7-pe7 I2-sat
tui3 i kong2, Goa2 e5 kia*2 chin3-cheng5 lai5 chim goa2. 27). I chiu7
chin3-cheng5, chim i e5 lau7-pe7; i e5 lau7-pe7 phi*7-tioh8 i e5 sa* e5
phang-bi7, chiu7 ka7 i chiok-hok kong2:

Goa2 e5 kia*2 e5 phang-bi7,

Chhin-chhiu*7 Ia5-ho5-hoa su3-hok e5 chhan5 e5 phang-bi7;

28). Goan7 Siong7-te3 siu*2-su3 li2 thi*-teng2 e5 kam-loo7;

Se3-chiu*7 e5 pui5-toe7,

Goo7-kak kap sin e5 chiu2 chin-choe7;

29). Cheng3 peh-si*3 hok8-sai7 li2,

Liat8-kok kui7-pai3 li2,

Li2 choe3 li2 hia*-ti7 e5 chu2,

Li2 e5 lau7-bu2 e5 kia*2 kui7-pai3 li2;

Chiu3-choo2 li2--e5 siu7 chiu3-choo2,

Chiok-hok li2--e5 tit-tioh8 hok-khi3.

30). I2-sat ka7 Nga2-kok chiok-hok beng5-pek8, Nga2-kok tu2-tu2 tui3 i
e5 lau7-pe7 I2-sat hia chhut-lai5, i e5 hia* I2-so3 phah-lah8 to3--lai5.
31). I iah8 chu2 ho2 e5 bi7-soo3, phang5-lai5 hoo7 i e5 lau7-pe7, kong2,
goa2 e5 pe7 ah, chhia*2 khi2-lai5 chiah8 kia*2 soo2 phah--tioh8-e5, ho2
thang ka7 goa2 chiok-hok. 32). I e5 lau7-pe7 I2-sat ka7 i kong2, Li2 si7
chi7-chui7? I kong2, Goa2 si7 li2 e5 kia*2, chiu7-si7 li2 e5 toa7-kia*2,
I2-so3. 33). I2-sat toa7-kia*, ngiauh8-ngiauh8-chhoah, kong2, He si7
chi7-chui7, li2 be7 lai5 e5 tai7-seng, phang5 i soo2 phah--tioh8-e5 lai5
hoo7 goa2; goa2 chiah8 i, ka7 i chiok-hok? i tek-khak beh tit-tioh8
hok-khi3. 34). I2-so3 thia*-ki*3 lau7-pe7 e5 oe7, khui-sia* kio3-khoo2
toa7-khau3; tui3 i e5 lau7-pe7 kong2, Goa2 e5 pe7 ah, goa2, li2 iah8
tioh8 ka7 goa2 chiok-hok. 35). I2-sat kong2, Li2 e5 sio2-ti7 eng7
khui2-ke3 lai5, chhiu*2 li2 e5 hok-hun7. 36). I2-so3 kong2, I mia5-choe3
Nga2-kok, kiam2 bo5 chin hap8 mah? i khi-phian3 goa2 nng7-pai2; cheng5
chhiu*2 goa2 toa7-kia*2 e5 beng5-hun7; li2 khoa*3, ta* i koh chhiu*2
goa2 e5 hok-hun7. Koh kong2, Kiam2 bo5 lau5 chit8-e5 thang ka7 goa2
chiok-hok mah? 37). I2-sat in3 I2-so3 kong2, Goa2 i2-keng lip8 i choe3
li2 e5 chu2, iah8 chiong i e5 cheng3 hia*-ti7 hoo7 i choe3 loo5-pok8;
iah8 eng7 goo7-kak sin-chiu2 iu*2-chhi7 i; goa2 e5 kia*2 ah, ta* goa2
iau2 oe7 ka7 li2 choe3 sim2-mih8? 38). I2-so3 ka7 i e5 lau7-pe7 kong2,
Pe7 ah, li2 e5 chiok-hok kiam2 chi2-u7 chit8-pai2 mah? Goa2 e5 pe7 ah,
goa2, li2 iah8 tioh8 ka7 goa2 chiok-hok. 39). I2-so3 khui-sia*
thi5-khau3. I e5 lau7-pe7 I2-sat in3 i, kong2:

Li2 soo2 khia7-khi2--e5, beh u7 se3-chiu*7 e5 pui5-toe7,

Iah8 u7 thi*-teng2 e5 kam-loo7;

40). Li2 beh oa2-kho3 to-kiam3 too7-oah8, koh beh hok8-sai7 li2 e5 sio2-ti7;

Kau3 li2 hun3-heng e5 si5,

Beh tui3 li2 e5 am7-kun2 kun3-khui i e5 gu5-ta*.

41). I2-so3 in-ui7 i e5 lau7-pe7 ka7 Nga2-kok chiok hok-khi3, chiu7
oan3-hun7 Nga2-kok; sim-lai7 kong2, Ui7 lau7-pe7 teng-iu e5 si5
kun7--lah; kau3 hit-si5, goa2 beh thai5-si2 goa2 e5 sio2-ti7 Nga2-kok.
42). U7 lang5 chiong i e5 toa7-kia*2 I2-so3 e5 oe7 ka7 Li7-pek-ka kong2;
i chiu7 chhe lang5 khi3 kio3 i e5 soe3-kia*2 Nga2-kok lai5, ka7 i kong2,
Li2 e5 hia* I2-so3 beh thai5 li2, lai5 siau i e5 hun7-khi3. 43). Ta*
goa2 e5 kia*2, li2 tioh8 thia* goa2 e5 oe7; khi2-lai5, chau2 khi3
Hap-lan5, goa2 e5 hia* Lah8-pan hia; 44). kap i tiam3 kui2-jit8,
theng3-hau7 li2 e5 hia* siu7-khi3 siau. 45). Kau3 li2 e5 hia* siu7-khi3
soah, boe7 ki3-tit li2 tui3 i soo2 choe3 e5 su7, hit-si5 goa2 chiu7 chhe
lang5 chhoa7 li2 tui3 hia to3--lai5. Goa2 sia*2-su3 chit8-jit8 sit-loh8
lin2 nng7-lang5?

46). Li2-pek-ka ka7 I2-sat kong2, Goa2 in-ui7 chiah e5 Hek-lang5 e5
cha-boo2-kia*2, lian5 si*3-mia7 to m7-ai3. Siat-su2 Nga2-kok ia7 chhoa7
chit soo2-chai7 e5 cha-boo2-kia*2 choe3 boo2, chhin-chhiu*7 Hek-lang5 e5
cha-boo2-kia*2 hit-khoan2, goa2 oah8 u7 sia*2 loo7-eng7?


[28] I2-sat kio3 Nga2-kok lai5, ka7 i chiok-hok, iah8 hoan-hu3 i kong2,
Li2 m7-thang chhoa7 Ka-lam5 e5 cha-boo2-gin2-a2 choe3 boo2. 2). Li2
khi2-lai5, khi3 Pa-tan3-a-lan5, kau3 li2 e5 goa7-kong Pi2-thoo2-li7 e5
ke; ti7 li2 e5 bu2-ku7 Lah8-pan cha-boo2-kia*2 e5 tiong-kan, chhoa7
chit8-e5 choe3 boo2. 3). Goan7 choan5-leng5 e5 Siong7-te3 su3-hok li2,
hoo7 li2 si*-thoa*3 chin-choe7, chia*5-choe3 choe7-choe7 chok8. 4). Koh
chiong soo2 eng3-un2 A-pek-lah8-han2 e5 hok-khi3 hoo7 li2, kap li2 e5
hoo7-e3; hoo7 li2 seng5-chiap li2 soo2-kia3-ku e5 toe7, chiu7-si7
Siong7-te3 soo2 hoo7 A-pek-lah8-han2--e5. 5). I2-sat chhe Nga2-kok khi3;
i chiu7 khi3 Pa-tan3-a-lan5; kau3 A-lan5 lang5 Pi2-thoo2-li7 e5 kia*2
Lah8-pan hia; i si7 Nga2-kok I2-soo3 e5 bu2-ku7. 6). I2-so3 khoa*3-ki*3
I2-sat ka7 Nga2-kok chiok-hok, koh chhe i khi3 Pa-tan3-a-lan5, beh tui3
hia chhoa7-boo2; iah8 khoa*3-ki*3 chiok-hok i e5 si5, hoan-hu3 i kong2,
M7-thang chhoa7 Ka-lam5 e5 cha-boo2-gin2-a2 choe3 boo2; 7). koh
khoa*3-ki*3 Nga2-kok thia* pe7-bu2 e5 oe7, khi3 Pa-tan3-a-lan5; 8).
I2-so3 chiu7 chai Ka-lam5 e5 cha-boo2-gin2-a2, i e5 lau7-pe7 I2-sat
m7-teng3-i3; 9). I2-so3 chiu7 khi3 I2-sit8-ma2-li7 hia, ti7 i hiah e5
boo2 i2-goa7, koh chhoa7 Ma2-hap-lah8 choe3-boo2; i si7 A-pek-lah8-han2
e5 kia*2 I2-sit8-ma2-li7 e5 cha-boo2-kia*2, Ni5-pai5-iok e5 sio2-be7.

10). Nga2-kok li7-khui Piat8-si7-pa, ng3 Hap-lan5 khi3. 11). Kau3 chit8
soo2-chai7, in-ui7 jit8 loh8, chiu7 ti7-hia hioh-mi5; tui3 hiah e5
chioh8-thau5 e5 tiong-kan, theh8 chit8-te3 choe3 chim2-thau5, ti7-hia
khun3. 12). Bang7-ki*3 u7 thui khia7 ti7 toe7--nih, thui-teng2 tu2-thi*;
u7 Siong7-te3 e5 su3-chia2 ti7 thui--nih teh chiu*7-loh8. 13).
Ia5-ho5-hoa khia7 ti7 thui-teng2, kong2, goa2 si7 Ia5-ho5-hoa li2 e5
choo2 A-pek-lah8-han2 e5 Siong7-te3, iah8 si7 I2-sat e5 Siong7-te3. Goa2
beh chiong li2 hian7-chai7 soo2 khun3 e5 toe7 siu*2-su3 li2, kap li2 e5
hoo7-e3. 14). Li2 e5 hoo7-e3 beh chhin-chhiu*7 toe7-chiu*7 e5 thoo5-soa;
li2 beh tui3 tang, sai, lam5, pak lai5 hoat-tian2; toe7-chiu*7
ban7-chok8 beh in-ui7 li2 kap li2 e5 hoo7-e3 tit-tioh8 hok-khi3. 15).
Goa2 iah8 kap li2 ti7-teh, li2 bo5-lun7 khi3 tah-loh8, Goa2 beh po2-hoo7
li2; iah8 beh chhoa7 li2 to3-lai5 chit soo2-chai7, long2 bo5 pang3-sak
li2, kau3 Goa2 chia*5 tui3 li2 soo2 kong2--e5. 16). Nga2-kok
khun3-chhi*2 kong2, Ia5-ho5-hoa chin-chia*3 ti7-chia, goa2 keng2-jian5
m7-chai. 17). Chiu7 kia* kong2, Chit soo2-chai7 kau3 chiah thang kia*!
m7-si7 pat8-hang7, che si7 Siong7-te3 e5 chhu3, che si7 thi* e5 mng5.
18). Nga2-kok cha2-cha2 khi2--lai5, chiong i choe3 chim2-thau5 e5 chioh8
khia7 choe3 thiau7; to3 iu5 ti7 teng2-bin7. 19). Chiu7 mia5 hit
soo2-chai7 kio3 Pek-tek8-li7, chit e5 sia*5 pun2 mia5 Loo7-su. 20).
Nga2-kok he7-goan7 kong2, Siong7-te3 na7 kap goa2 ti7-teh, ti7 goa2 soo2
kia*5 e5 loo7 po2-hoo7 goa2, koh hoo7 goa2 u7 mih8 thang chiah8, u7 sa*
thang chheng7, 21). hoo7 goa2 an-jian5 to3-lai5 goa2 e5 pe7 e5 chhu3,
chiu7 Ia5-ho5-hoa tek-khak choe3 goa2 e5 Siong7-te3. 22). Goa2 soo2
khia7 choe3 thiau7 e5 chioh8 beh choe3 Siong7-te3 e5 chhu3; ki*3-na7 Li2
soo2 siu*2-su3 goa2 e5, goa2 beh chiong chap8-hun7 e5 chit8-hun7 hian3
hoo7 Li2.


[29] Nga2-kok khi2-sin, kau3 tang-hng e5 lang5 e5 toe7; khoa*3-ki*3
chhan5--nih u7 chit8 khau2 chi*2, u7 sa* tin7 iu*5 to2 ti7 chi*2-pi*,
in-ui7 lang5 hoo7 iu*5-kun5 lim, long2 si7 eng7 hit e5 chi*2 e5 chui2;
chi*2-chhui3 eng7 toa7 chioh8 kham3. 3). Peng5-si5 iu*5-kun5 chu7-chip8
ti7-hia, lang5 chiu7 chiong chioh8-thau5 soa2 li7 chi*2-chhui3, hoo7
iu*5 lim chui2; chiah koh chiong chioh8-thau5 soa2 kau3 gôan-ui7. 4).
Nga2-kok tui3 in kong2, Hia*-ti7 ah, tui3 tah-loh8 lai5? in kong2, Goan2
tui3 Hap-lan5 lai5. 5). Mng7 in kong2, Na2-hok8 e5 sun Lah7-pan, lin2
bat i mah? 6). kong2, Pat--i. Koh tui3 in kong2, I peng5-an mah? kong2,
Peng5-an. Li2 khoa*3, i e5 cha-boo2-kia*2 Lah8-kiat chhoa7 i e5
iu*5-kun5 teh lai5. 7). Kong2, Jit8 iau2 koai*5, cheng-si* chu7-chip8 e5
si5 be7 kau3, m7-tat8--tioh8 hoo7 iu*5 lim chui2, koh khi3 chhi7. 8). In
kong2, Goan2 boe7-oe7, tioh8 theng3-hau7 choe7-choe7 tin7 long2
chu7-chip8, lang5 soa2 chioh8 li7-khui chi*2-chhui3, chiah thang hoo7
iu*5 lim. 9). Nga2-kok teh kap in kong2-oe7 e5 si5, Lah8-kiat chhoa7 in
lau7-pe7 e5 iu*5 lai5; in-ui7 si7 i teh koo3. 10). Nga2-kok khoa*3-ki*3
bu2-ku7 Lah8-pan e5 cha-boo2-kia*2 Lah8-kiat, kap bu2-ku7 Lah8-pan e5
iu*5-kun5, chiu7 chin3-cheng5 chiong chioh8 soa2 li7 chi*2-chhui3, hoo7
in bu2-ku7 Lah8-pan e5 iu*5-kun5 lim. 11). Nga2-kok ka7 Lah8-kiat
chim-chhui3, khui-sia* khau3. 12). Nga2-kok koh ka7 Lah8-kiat kong2 i
si7 in lau7-pe7 e5 goe7-seng, si7 Li7-pek-ka e5 kia*2; Lah8-kiat chiu7
chau2-khi3 ka7 in lau7-pe7 kong2. 13). Lah8-pan thia*-ki*3 goe7-seng
Nga2-kok e5 siau-sit, chiu7 chau2-khi3 ngia5-chih--i, pho7--i, kap i
chim-chhui3; chhoa7 i kau3 in tau; Nga2-kok chiong it-chhe3 e5
su7-cheng5 ka7 Lah8-pan kong2. 14). Lah8-pan ka7 Nga2-kok kong2, Li2
sit8-chai7 si7 goa2 e5 kut-jiok8. I chiu7 kap i toa3 chit8-geh8-jit8.
15). Lah8-pan ka7 Nga2-kok kong2, Li2 sui-jian5 si7 goa2 e5 chhin-chhek,
kiam2 thang peh8-peh8 choe3 goa2 e5 kang; chhia*2 ka7 goa2 kong2, li2
beh sim2-mih8 kang-chi*5. 16). Lah8-pan u7 nng7 e5 cha-boo2-kia*2,
toa7-e5 mia5-kio3 Li7-a, soe3--e5 mia5-kio3 Lah8-kiat. 17). Li7-a
bak8-chiu khah-su, Lah8-kiat si*-choe3 ho2-khoa*3. 18). Nga2-kok thia*3
Lah8-kiat, chiu7 kong2, Goa2 goan7 ui7-tioh8 li2 soe3 e5 cha-boo2-kia*2
Lah8-kiat, ka7 li2 choe3-kang chhit-ni5. 19). Lah8-pan kong2, Chiong i
ke3 hoo7 li2, khah-ho2 hoo7 pat8-lang5; li2 kap goa2 toa3. 20). Nga2-kok
chiu7 ui7-tioh8 Lah8-kiat ka7 i choe3 kang chhit-ni5; in-ui7
chhim-thia*3 i, khoa*3-choe3 kui2-na7 jit8. 21). Nga2-kok tui3 Lah8-pan
kong2, Jit8-ki5 i2-keng moa2, kiu5 li2 chiong goa2 e5 boo2 hoo7 goa2,
goa2 thang kap i tang5-pang5. 22). Lah8-pan chu7-chip8 hit soo2-chai7 e5
cheng3-lang5, pan7 ian5-siah8 chhia*2 in. 23). Kau3 jit8 am3, Lah8-pan
chiong i e5 cha-boo2-kia*2 Li7-a, sang3 lai5 hoo7 i; Nga2-kok chiu7 kap
i tang5-pang5. 24). Lah8-pan chiong i e5 lu2-pi7 Sek-pha*3 hoo7 i e5
cha-boo2-kia*2 Li7-a choe3 lu2-pi7. 25). Kau3 thi*-kng, chit8-e7
khoa*3-ki*3 si7 Li7-a, chiu7 tui3 Lah8-pan kong2, Li2 ka7 goa2
choe3--e5, si7 sim2-mih8? Goa2 ka7 li2 choe3-kang, kiam2-m7-si7
ui7-tioh8 Lah8-kiat mah? li2 sia*2-su7 phian3 goa2? 26). Lah8-pan kong2,
Be7 ke3 toa7--e5 tai7-seng ke3 soe3--e5, ti7 goan2 chia bo5 lang5 an2-ni
choe3. 27). Li2 kap chit-e5 tioh8 moa2 chhit-jit8; goan2 chiu7 chiong
hit-e5 iah8 ke3 hoo7 li2; li2 ui7-tioh8 i koh ka7 goa2 choe3 kang
chhit-ni5. 28). Nga2-kok chiu7 chiau3 an2-ni kia*5; kap chit-e5 moa2
chhit-jit8; i chiu7 chiong i e5 cha-boo2-kia*2, Lah8-kiat, hoo7 i
choe3-boo2. 29). Lah8-pan chiong i e5 lu2-pi7 Phek-lah8, hoo7 i e5
cha-boo2-kia*2 Lah8-kiat choe3 lu2-pi7. 30). Nga2-kok iah8 kap Lah8-kiat
tang5-pang5, koh thia*3 Lah8-kiat ia*5-ke3 Li7-a; chiu7 koh ka7 Lah8-pan
choe3-kang chhit-ni5.

31). Ia5-ho5-hoa khoa*3 Li7-a bo5 tek-thiong2, chiu7 hoo7 i hoai5-in7;
tok8-tok8 Lah8-kiat bo5. 32). Li7-a hoai5-in7 si*-kia*2, chiu7 ka7 i
ho7-mia5 Liu5-pian7; in-ui7 kong2, Ia5-ho5-hoa khoa*3-ki*3 goa2 e5
khoo2-cheng5; ta* goa2 e5 tiong7-hu beh thia*3 goa2. 33). I koh
hoai5-in7 si* kia*2, kong2, Ia5-ho5-hoa thia*-ki*3 goa2 bo5 tek-thiong2,
soo2-i2 koh hoo7 goa2 chit e5 kia*2; chiu7 ka7 i ho7-mia5 Se-bian7. 34).
Koh hoai5-in7 si* kia*2, kong2, Goa2 ka7 tiong7-hu si* sa* e5 kia*2, i
beh kap goa2 kiat-lian5; mia5 kio3 Li7-bi7. 35). Koh hoai5-in7 si*
kia*2; kong2 Chit-e7 goa2 beh o-lo2 Ia5-ho5-hoa; soo2-i2 kio3 i e5 mia5
Iu5-tai7; chiu7 theng5 bo5 koh si*.


[30] Lah8-kiat khoa*3 pun2-sin bo5 ka7 Nga2-kok si* kia*2, chiu7
oan3-too3 i e5 toa7-chi2; tui3 Nga2-kok kong2, Li2 tioh8 kia*2 hoo7
goa2; na7 bo5, goa2 beh si2. 2). Nga2-kok siu7-khi3 Lah8-kiat; kong2,
Hoo7 li2 bo5 si*--e5, si7 Siong7-te3; goa2 kiam2 si7 thoe3 I mah? 3).
Lah8-kiat kong2, Li2 khoa*3 goa2 e5 lu2-pi7 Phek-lah8 ti7-chia; li2 khi3
kap i tang5-pang5, hoo7 i si* kia*2 pho7 ti7 goa2 e5 kha-thau5-u; goa2
ia7 chiu7 thang tui3 i tit-tioh8 kia*2. 4). Lah8-kiat chiu7 chiong i e5
lu2-pi7 Phek-lah8 hoo7 i choe3-boo2; Nga2-kok chiu7 kap i tang5-pang5.
5). Phek-lah8 hoai5-in7, ka7 Nga2-kok si* chit8 e5 kia*2. 6). Lah8-kiat
kong2, Siong7-te3 ka7 goa2 phoa*3-toan3, iah8 thia* goa2 e5 sia*, hoo7
goa2 u7 kia*2; soo2-i2 kio3 i e5 mia5 choe3 Tan3. 7). Lah8-kiat e5
lu2-pi7 Phek-lah8 koh hoai5-in7, ka7 Nga2-kok si* te7-ji7 e5 kia*2; 8).
Lah8-kiat kong2, Goa2 kap goa2 e5 toa7-chi2 hui-siong5 e5 sa*-chi*, iah8
tit-tioh8 khah-ia*5; chiu7 kio3 i e5 mia5 choe3 Na2-hut-tha-li7. 9).
Li7-a khoa*3 pun2-sin theng5-hioh bo5 si*, chiu7 chiong i e5 lu2-pi7,
Sek-pha*3, hoo7 Nga2-kok choe3 boo2. 10). Li7-a e5 lu2-pi7 Sek-pha*3 ka7
Nga2-kok si* kia*2. 11). Li7-a kong2, Kai-chai3! chiu7 kio3 i e5 mia5
choe3 Ka-tek. 12). Li7-a e5 lu2-pi7, Sek-pha*3, koh ka7 Nga2-kok si*
te7-ji7 e5 kia*2. 13). Li7-a kong2, Goa2 u7 hok-khi3! chiah e5
cha-boo2-gin2-a2 long2 beh chheng goa2 u7 hok-khi3; chiu7 kio3 i e5 mia5
choe3 A-siat. 14). Koah-beh8 e5 si5, Liu5-pian7 khi3 chhan5--nih,
tit-tioh8 hong-ka, theh8-lai5 hoo7 i e5 lau7-bu2 Li7-a. Lah8-kiat tui3
Li7-a kong2, Chhia*2 chiong li2 e5 kia*2 e5 hong-ka hoo7 goa2. 15).
Li7-a tui3 i kong2, Li2 chhiu*2-toat8 goa2 e5 tiong7-hu, kiam2-si7
sio2-khoa2 su7; li2 koh chhiu*2-toat8 goa2 e5 kia*2 e5 hong-ka mah?
Lah8-kiat kong2, Ui7-tioh8 li2 e5 kia*2 e5 hong-ka, soo2-i2 kin-mi5 i
thang kap li2 sa*-kap khun3. 16). Kau3 am3, Nga2-kok tui3 chhan5--nih
to3-lai5; Li7-a chhut-khi3 ngia5-chih i, kong2, Li2 tioh8 kap goa2
sa*-kap khun3; in-ui7 goa2 sit8-chai7 eng7 goa2 e5 kia*2 e5 hong-ka
chhia*3 li2. Hit-mi5 i chiu7 kap i sa*-kap khun3. Siong7-te3 un2-chun2
Li7-a, i chiu7 hoai5-in7, ka7 Nga2-kok si* te7-goo7 e5 kia*2. 18). Li7-a
kong2, Siong7-te3 hoo7 goa2 kang-chi*5, in-ui7 goa2 chiong lu2-pi7 hoo7
goa2 e5 tiong7-hu; tui3 an2-ni ka7 i ho7-mia5 I2-sat-ka. 19). Li2-a koh
hoai5-in7, ka7 Nga2-kok si* te7-lak8 e5 kia*2. 20). Li7-a kong2,
Siong7-te3 siu*2-su3 goa2 ho2 e5 siu*2-su3; goa2 e5 tiong7-hu beh kap
goa2 toa3, in-ui7 goa2 ka7 i si* lak8 e5 kia*2; tui3 an2-ni ka7 i
ho7-mia5 Se-poo3-lun5. 21). Au7-lai5 si* chit8 e5 cha-boo2-kia*2, ka7 i
ho7-mia5 kio3 Ti2-na2. 22). Siong7-te3 siau3-liam7 Lah8-kiat, Siong7-te3
un2-chun2 i, hoo7 i oe7 si* kia*2. 23). I chiu7 hoai5-in7 si* kia*2;
kong2, Siong7-te3 tu5--khi3 goa2 e5 kian3-siau3; 24). chiu7 ka7 i
ho7-mia5 Iok-sek, kong2, Goan7 Ia5-ho5-hoa koh ke-thi* goa2 chit8 e5 kia*2.

25). Lah8-kiat si* Iok-sek liau2-au7, Nga2-kok tui3 Lah8-pan kong2,
Chhia*2 chhe goa2 khi3, hoo7 goa2 to3-khi3 goa2 e5 pun2 soo2-chai7,
pun2-toe7; 26). chhia*2 li2 chiong goa2 hok8-sai7 li2 soo2 tit-tioh8 e5
boo2-kia*2 hoo7 goa2, iong5-un2 goa2 khi3; goa2 chai*2-iu*7 hok8-sai7
li2, li2 long2 chai. 27). Lah8-pan ka7 i kong2, Goa2 na7 ti7 li2 e5
bin7-cheng5 tit-tioh8 un-tian2, chhia*2 li2 kap goa2 toa3; in-ui7 goa2
chhim-chai Ia5-ho5-hoa su3 goa2 hok-khi3, si7 ui7-tioh8 li2 e5
ian5-koo3. 28). Koh ka7 i kong2, Chhia*2 li2 tia*7-tioh8 li2 e5
kang-chi*5, goa2 chiu7 hoo7 li2. 29). Nga2-kok ka7 i kong2, Goa2
hok8-sai7 li2 chai*2-iu*7, li2 e5 cheng-si* ti7 goa2 e5 chhiu2-thau5
chai*2-iu*7, si7 li2 soo2 chai. 30). Goa2 be7 lai5 e5 tai7-seng, li2
soo2-u7--e5 chin-chio2, ta* chiu7 toa7 hoat-tat8; Ia5-ho5-hoa eng7
hok-khi3 te3 goa2 e5 kha lai5 hoo7 li2; ta* goa2 beh sim2-mih8 si5 ui7
goa2 e5 ke kian3-ti3 san2-giap8? Lah8-pan kong2, Goa2 tioh8 hoo7 li2
sim2-mih8? Nga2-kok kong2, Li2 iah8 m7-bian2 hoo7 goa2 sim2-mih8; u7
chit8-hang7 su7, li2 na7 eng3-seng5, chiu7 goa2 iu5-gôan chhi7 li2 e5
iu*5-kun5 lai5 koo3-siu2. 32). Kin-a2-jit8 goa2 beh pian3-sun5 li2 e5
iu*5-kun5, chiong mi5-iu*5-tiong ki*3-u7 tiam2--e5, u7 pan--e5, kap
oo-sek--e5, i2-kip8 soa*-iu*5-tiong ki*3-u7 pan--e5, u7 tiam2--e5, long2
poah-chhut; chiong-lai5 chit-khoan2--e5 choe3 goa2 e5 kang-chi*5. 33).
I2-au7 li2 lai5 khoa*3 goa2 e5 kang-chi*5, hit tiong-kan na7 soa*-iu*5
bo5 tiam2 bo5 pan--e5, mi5-iu*5 bo5 oo-sek--e5, chiu7 sng3 si7 goa2
thau--e5; eng7 an2-ni lai5 cheng3-beng5 goa2 e5 kong-to7. 34). Lah8-pan
kong2, Ho2, goa2 goan7 chiau3 li2 e5 oe7 kia*5. 35). Tng hit-jit8, chiu7
chiong u7 hun5 u7 pan e5 soa*-iu*5-kang2, u7 tiam2 u7 pan, kai*3 peh8 e5
soa*-iu*5-bu2, i2-kip8 oo-sek e5 mi5-iu*5, long2 poah-chhut lai5 kau
hoo7 i hiah e5 kia*2. 36). I hoo7 ka-ki7 kap Nga2-kok sa*-li7 u7
sa*-jit8 e5 loo7-cham7; Nga2-kok chiu7 koo3 Lah8-pan ki5-u5 e5 iu*5.
37). Nga2-kok theh8 chhi* e5 iong5-chhiu7, heng7-chhiu7, png-chhiu7,
nng2 e5 ki, chiong phe5 pak chia*5 peh8-hun5, hoo7 ki-lai7 peh8--e5
loo7-chhut. 38). Chiong pah-phe5 e5 ki, chhah ti7 iu*5 lim-chui2 e5
chui2-kau kap chui2-cho5, hoo7 i kap iu*5 sa*-tui3; iu*5 lai5 lim e5
si5, kang-bu2 kau-hap8; 39). iu*5 ti7 ki e5 tui3-bin7 kau-hap8, chiu*7
si* u7-hun5--e5, u7-tiam2--e5, u7-pan--e5. 40). Nga2-kok chiong iu*5-a2
poah-chhut, hoo7 Lah8-pan e5 iu*5 kap chiah e5 u7-hun5 kap oo-sek e5
iu*5 sa*-tui3; chiong ka-ki7 e5 iu*5 leng7-goa7 pang3 ti7 chit8
soo2-chai7, bo5 hoo7 i kap Lah8-pan e5 iu*5 chham-chhap. 41). Tu2-tioh8
iu*5-kun5-tiong iong2-chong3-e5 kau-hap8 e5 si5, Nga2-kok chiu7 eng7
chhiu7-ki chhah ti7 chui2-kau-lai7; hoo7 iu*5 ti7 chhiu7-ki e5 tui3-bin7
kau-hap8. 42). Tu2-tioh8 iu*5-kun e5 san2--e5, chiu7 bo5 chhah
chhiu7-ki; tui3 an2-ni san2--e5 kui Lah8-pan, iong2-chong3--e5 kui
Nga2-kok. 43). Tui3 an2-ni i toa7 hoat-tat8, tit-tioh8 choe7-choe7
iu*5-kun5, lu2-pi7, loo5-pok8, lok8-to5, kap lu5.


[31] Nga2-kok thia*-ki*3 Lah8-pan cheng3-kia*2 u7 oe7 kong2, Lan2
lau7-pe7 soo2-u7--e5, Nga2-kok long2 chhiu*2-khi3, koh tui3 lan2 e5
lau7-pe7 tit-tioh8 chit-e5 it-chhe3 e5 eng5-kng. 2). Nga2-kok
khoa*3-ki*3 Lah8-pan ki*3-tioh8 i, bo5 chhin-chhiu*7 chiong5-cheng5 e5
bin7-sek. 3). Ia5-ho5-hoa tui3 Nga2-kok kong2, Li2 tioh8 to3--khi3 li2
e5 pe7-kong e5 toe7, kau3 li2 e5 chhin-chok8 hia; Goa2 beh kap li2
ti7-teh. 4). Nga2-kok chhe lang5 kio3 Lah8-kiat kap Li7-a kau3 soa*-ia2,
kau3 iu*5-kun5 hia; 5). tui3 in kong2, Goa2 khoa*3-ki*3 lin2 lau7-pe7
ki*3-tioh8 goa2, bo5 chhin-chhiu*7 chiong5-cheng5 e5 bin7-sek;
chong2-si7 goa2 e5 pe7 e5 Siong7-te3 si5-siong5 kap goa2 ti7-teh. 6).
Lin2 iah8 chai goa2 chin7 goa2 e5 lat8 choe3 lin2 lau7-pe7 e5 kang. 7).
Lin2 lau7-pe7 phian3 goa2, chap8-pai2 koe2-oa*7 goa2 e5 kang-chi*5;
chong2-si7 Siong7-te3 bo5 iong2-un2 i hai7 goa2. 8). I na7 kong2,
U7-tiam2--e5 kui li2 choe3 kang-chi*5, chiu7 iu*5-kun5 soo2 si*--e5
long2 u7-tiam2; i na7 kong2, U7-hun5--e5 kui li2 choe3 kang-chi*5, chiu7
iu*5-kun5 soo2 si*--e5 long2 u7-hun5. 9). An2-ni Siong7-te3 chiong lin2
lau7-pe7 e5 cheng-si* chhiu*2-lai5 hoo7 goa2. 10). Iu*5 kau-hap8 e5 si5,
goa2 bang7-tiong kiah8-bak8 chit8-e7 khoa*3, khoa*3-ki*3 phah iu*5-bu2
e5 iu*5-kang2, long2 si7 u7-hun5--e5, u7-tiam2--e5, u7 hoe-pan--e5; 11).
Siong7-te3 e5 su3-chia2 ti7 hit bang7-tiong kio3 goa2 kong2, Nga2-kok;
goa2 kong2, Goa2 ti7 chia. 12). I kong2, Li2 kiah8-bak8 khoa*3, phah
iu*5-bu2 e5 iu*5-kang2, long2 si7 u7-hun5--e5, u7-tiam2--e5, u7
hoe-pan--e5; hoan7-na7 Lah8-pan tui3 li2 soo2 choe3--e5, Goa2 long2
khoa*3-ki*3. 13). Goa2 si7 Pek-tek8-li7 e5 Siong7-te3, li2 ti7-hia bat
eng7 iu5 boah thiau7, tui3 Goa2 he7-goan7. Ta* li2 tioh8 khi2-lai5,
li2-khui chit soo2-chai7, to3-khi3 pun2-toe7. 14). Lah8-kiat kap Li7-a
in3 i kong2, Ti7 goan2 lau7-pe7 e5 ke, kiam2 iau2 u7 goan2 thang tit e5
ke-he2 kap san2-giap8 mah? 15). Goan2 kiam2-m7-si7 hoo7 i khoa*3-choe3
goa7-lang5 mah? in-ui7 i boe7 goan2, thun-chiah8 goan2 e5 ke3-chi*5;
16). Siong7-te3 tui3 goan2 lau7-pe7 chhiu*2-chhut it-chhe3 e5
chai5-but8, hiah-e5 chiu7-si7 goan2 kap goan2 kia*2 e5. Ta* ki*3-na7
Siong7-te3 soo2 tui3 li2 kong2--e5, choe3 li2 khi3 kia*5. 17). Nga2-kok
chiu7 khi2-lai5, hoo7 i e5 kia*2 kap boo2 long2 khia5 lok8-to5. 18). Koh
toa3 it-chhe3 e5 cheng-si*, kap soo2 chek-chu7 e5 chai5-but8, soo2
tit-tioh8 e5 cheng-si*, si7 ti7 Pa-tan3-a-lan5 soo2 tit-tioh8-e5; beh
khi3 Ka-lam5 toe7, khi3 i e5 lau7-pe7 I2-sat hia. 19). Hit-si5 Lah8-pan
khi3 chian2 iu*5-mng5; Lah8-kiat thau-theh8 in lau7-pe7 ke-lai7 e5
ngoo2-siong7. 20). Nga2-kok poe7 A-lan5 lang5 Lah8-pan, thau-chau2 khi3,
bo5 ka7 i kong2. 21). Chiu7 toa3 it-chhe3 soo2-u7--e5 to5-chau2; i
khi2-sin ke3 hit e5 Ho5, ng3 Ki-liat8 soa* khi3.

22). Kau3 te7-sa* jit8, u7 lang5 ka7 Lah8-pan kong2, Nga2-kok chau2-khi3
lah. 23). I chiu7 chhoa7 i e5 hia*-ti7 sa*-kap khi3 tui-jip; lek8-ke3
chhit-jit8 e5 loo7-cham7, kau3 Ki-liat8 soa* chiah jip-tioh8. 24).
Mi5--si5 bin5-bang7-tiong, Siong7-te3 kau3 A-lan5 lang5, Lah8-pan hia;
ka7 i kong2, Li2 tioh8 sio2-sim, m7-thang kap Nga2-kok kong2-ho2
kong2-phai*2. 25). Lah8-pan tui-tioh8 Nga2-kok, Nga2-kok ti7 hit e5 soa*
i2-keng tah poo3-pi*5; Lah8-pan kap i e5 cheng3 hia*-ti7, iah8 ti7
Ki-liat8 soa* tah poo3-pi*5. 26). Lah8-pan ka7 Nga2-kok kong2, Li2 soo2
choe3 si7 sim2-mih8 su7, li2 sia*2-su7 poe7 goa2, chiong goa2 chiah e5
cha-boo2-kia*2 chhoa7--khi3, chhin-chhiu*7 eng7 to-kiam3 chhiu*2-liah8
chit8-iu*7? 27). Li2 sia*2-su7 am3-chi*7 chau2, thau-chau2 iah8 bo5 ka7
goa2 kong2; hoo7 goa2 thang eng7 hoa*-hi2, chhiu*3-koa, phah-koo2,
toa*5-khim5, sang3 li2 to3-khi3? 28). Koh bo5 iong5-un2 goa2 kap
goa7-sun, cha-boo2-kia*2 chim-chhui3? li2 ta* soo2 kia*5 si7 chin gong7.
29). Goa2 e5 chhiu2 pun2 u7 lat8 thang hai7 lin2; tok8-tok8 lin2
lau7-pe7 e5 Siong7-te3 cha7-mi5 ka7 goa2 kong2, Li2 tioh8 sio2-sim,
m7-thang kap Nga2-kok kong2-ho2 kong2-phai*2. 30). Ta* li2 sui-jian5
loan5-boo7 li2 e5 lau7-pe7 e5 ke, put-tek-put tioh8 khi3, sia*2-su7
thau-theh8 goa2 e5 sin5-beng5? 31). Nga2-kok in3 Lah8-pan kong2, In-ui7
goa2 kia*, sim-lai7 siu*7, kong2, Kia*-liau2 li2 chiong li2 e5
cha-boo2-kia*2 tui3 goa2 chhiu*2--khi3. 32). Lun7-kau3 li2 e5
sin5-beng5, li2 tui3 sim2-mih8 lang5 chhiau-tioh8, i chiu7 tioh8 si2;
tng lan2 cheng3 hia*-ti7 e5 bin7-cheng5, li2 jin7-khoa*3, ti7 goa2 chia
u7 sim2-mih8 mih8 si7 li2-e5, thang theh8--khi3. In-ui7 Nga2-kok m7-chai
Lah8-kiat u7 thau-theh8--in. 33). Lah8-pan chiu7 jip8 Nga2-kok e5
poo3-pi*5, Li2-a e5 poo3-pi*5, kap nng7 e5 lu2-pi7 e5 poo3-pi*5, long2
chhiau-bo5; chiu7 tui3 Li7-a e5 poo3-pi*5 chhut-lai5, jip8 Lah8-kiat e5
poo3-pi*5. 34). Lah8-kiat i2-keng chiong ngoo2-siong7 khng3 ti7 lok8-to5
e5 oa*-e7, lai5 che7 ti7 hit teng2-bin7. Lah8-pan ti7 i e5
poo3-pi*5-lai7 si3-koe3 bong, long2 chhiau-bo5. 35). Lah8-kiat tui3 i e5
lau7-pe7 kong2, Keng-ki5 tu2-a2 kau3, boe7-oe7 khi2-lai5 ti7 li2 e5
bin7-cheng5; kiu5 goa2 e5 chu2 boh8-tit siu7-khi3. Lah8-pan si3-koe3
chhe7 ngoo2-siong7, chhiau long2 bo5. 36). Nga2-kok chiu7 siu7-khi3, kap
Lah8-pan ke3-kau3; tui3 Lah8-pan kong2, Goa2 u7 hoan7-tioh8 sim2-mih8
ke3-sit, u7 sim2-mih8 choe7-ok, li2 keng2-jian5 jip goa2 chiah-kin2?
37). Li2 pian3-bong goa2 it-chhe3 e5 ke-si, u7 chhiau-tioh8 lin2 tau
sim2-mih8 ke-si chhut lai5? thang he7 ti7 goa2 e5 hia*-ti7 e5
bin7-cheng5; ho7 in ti7 lan2 nng7-lang5 e5 tiong-kan phoa*3-toan3. 38).
Goa2 kap li2 toa3 chi2 ji7-chap8 ni5, li2 e5 mi5-iu*5-bu2, m7-bat u7
lau3-the; li2 iu*5-kun5-tiong e5 iu*5-kang2, goa2 be7-bat chiah8--i.
39). Hoo7 ia2-siu3 siong-hai7--e5, goa2 bo5 toa3-lai5 hoo7 li2; goa2
pun2-sin che7-giah8; bo5 lun7 jit8--si5 siu7-thau, mi5-si5 siu7-thau,
li2 long2 tui3 goa2 tho2-pe5. 40). Goa2 jit8--si5 hoo7 jit8 phak8,
mi5--si5 hoo7 sng tang3, long2 boe7-koo3-tit khun3, goa2 siong5-siong5
si7 an2-ni. 41). Goa2 chi2 ji7-chap8-ni5 ti7 li2 e5 ke, ui7-tioh8 li2
nng7 e5 cha-boo2-kia*2, ka7 li2 choe3-kang chap8-si3 ni5; ui7-tioh8 li2
e5 iu*5-kun5 lak8 ni5; li2 chap8-pai2 koe2-oa*7 goa2 e5 kang-chi*5. 42).
Na7 m7-si7 u7 goa2 e5 pe7 e5 Siong7-te3, chiu7-si7 A-pek-lah8-han2 e5
Siong7-te3, koh si7 I2-sat soo2 kia*-ui3--e5, kap goa2 ti7-teh; li2 ta*
un2-tang3 hoo7 goa2 khang-chhiu2 khi3. Siong7-te3 khoa*3-ki*3 goa2 e5
khoo2-cheng5, kap goa2 e5 lo5-lok8, chiah ti7 cha7-mi5 chek-pi7 li2.
43). Lah8-pan in3 Nga2-kok kong2, Chiah e5 cha-boo2-kia*2 si7 goa2 e5
cha-boo2-kia*2; chiah e5 gin2-a2 si7 goa2 e5 gin2-a2; chiah e5 iu*5-kun5
iah8 si7 goa2 e5 iu*5-kun5; hoan7-na7 li2 soo2 khoa*3-ki*3--e5, long2
si7 goa2 e5; goa2 e5 cha-boo2-kia*2, kap in soo2 si* e5 gin2-a2;
kin-a2-jit8 goa2 oe7 ka7 in choe3 sim2-mih8? 44). Ta* lai5, lan2
nng7-lang5 thang lai5 lip8-iok, ti7 li2 goa2 e5 tiong-kan choe3 cheng3-ku3.

45). Nga2-kok chhu2 chioh8, khia7 choe3 thiau7. 46). Nga2-kok tui3 chiah
e5 hia*-ti7 kong2, Lin2 tioh8 khioh chioh8-thau5; in chiu7 chiong
chioh8-thau5 khioh lai5 thiap8 kui-tui; tai7-ke chiu7 ti7 hit tui e5
pi*-a2 chiah8. 47). Lah8-pan mia5 i kio3 I-ka-ni2-sat-khap-too7-tha;
Nga2-kok mia5 i kio3 Ka-lui7-tek. 48). Lah8-pan kong2, Kin-a2-jit8 chit
e5 chioh8-tui choe3 li2 goa2 tiong-kan e5 cheng3-ku3. In-ui7 an2-ni,
mia5 i kio3 Ka-lui7-tek; 49). ia7 kio3-choe3 Bi2-su-pa; chiu7-si7 kong2,
Lan2 tai7-ke li7-piat8 i2-au7, goan7 Ia5-ho5-hoa ti7 li2 goa2 e5
tiong-kan kam3-chhat. 50). Li2 na7 khoo2-chhoo2 goa2 e5 cha-boo2-kia*2,
koh ti7 goa2 e5 cha-boo2-kia*2 i2-goa7 leng7-goa7 chhoa7-boo2, sui-jian5
bo5 lang5 kap lan2 ti7-teh, u7 Siong7-te3 ti7 li2 goa2 e5 tiong-kan
choe3 kan-cheng3. 51). Lah8-pan koh tui3 Nga2-kok kong2, Li2 khoa*3 chit
tui chioh8, li2 khoa*3 chit ki thiau7; chiu7-si7 goa2 soo2 he7 ti7 li2
goa2 e5 tiong-kan--e5. 52). Chit tui chioh8 choe3 kan-cheng3, chit ki
thiau7 choe3 kan-cheng3; goa2 bo5 beh ke3 chit tui chioh8 khi3 hai7 li2,
li2 ia7 m7-thang ke3 chit tui chioh8 kap thiau7, lai5 hai7 goa2. 53).
Goan7 A-pek-lah8-han2 e5 Siong7-te3, Na2-hok8 e5 Siong7-te3, in lau7-pe7
e5 Siong7-te3, ti7 li2 goa2 e5 tiong-kan phoa*3-toan3. Nga2-kok chiu7
ki2 in lau7-pe7 I2-sat soo2 kia*-ui3 e5 Siong7-te3 lai5 chiu3-choa7.
54). Nga2-kok ti7 soa*--nih hian3-che3, chhia*2 i hiah e5 hia*-ti7 lai5
chiah8; in chiah8-liau2, chiu7 ti7 soa*--nih hioh-mi5. 55). Lah8-pan
thau3-cha2 khi2-lai5, kap i e5 goa7-sun, kap i e5 cha-boo2-kia*2
chim-chhui3, ka7 in chiok-hok; chiu7 khi2-sin to3--khi3 ka-ki7 e5
soo2-chai7.


[32] Nga2-kok koh kia*5 i e5 loo7, Siong7-te3 e5 su3-chia2 tu2-tioh8 i.
2). Nga2-kok khoa*3-ki*3 in, chiu7 kong2, Che si7 Siong7-te3 e5
kun-tui7; soo2-i2 mia5 hit soo2-chai7 kio3 Ma2-khap-liam7.

3). Nga2-kok chhe lang5 tai7-seng khi3 Se-ji*2 e5 toe7, I2-tong e5
chhan5 ki*3 i e5 hia* I2-so3. 4). Hoan-hu3 in kong2, Lin2 ka7 goa2 e5
chu2 I2-so3 kong2, Li2 e5 loo5-pok8 Nga2-kok an2-ni kong2, Goa2 ti7
Lah8-pan hia kia3-ku, toa3 kau3 kin-a2-jit8. 5). goa2 u7 gu5, lu5,
iu*5-kun5, loo5-pok8, lu2-pi7; ta* chhe lang5 lai5 po3 goa2 e5 chu2, ai3
tit ti7 li2 e5 bin7-cheng5 tit-tioh8 un-tian2. 6). Soo2 chhe e5 lang5
to3--lai5 Nga2-kok hia kong2, Goan2 kau3 li2 e5 hia* I2-so3 hia, i
tu2-tu2 teh lai5 beh ngia5-chih li2; koh u7 si3-pah lang5 kap i lai5.
7). Nga2-kok toa7 kia* koh peh-pak; chiong hiah-e5 kap i sa*-kap ti7-teh
e5 lang5, kap iu*5-kun5, gu5-kun5, lok8-to5, pun choe3 nng7 tui7; 8).
kong2, I2-so3 na7 lai5 kong-kek chit-tui7, chhun-e5 hit-tui7 iau2 thang
to5-chau2. 9). Nga2-kok koh kong2, Goa2 e5 choo2, A-pek-lah8-han2 e5
Siong7-te3, goa2 e5 pe7 I2-sat e5 Siong7-te3, Ia5-ho5-hoa ah, Li2 bat
tui3 goa2 kong2, To3-khi3 li2 e5 pun2-toe7 pun2-chok8, Goa2 beh ho2
khoan2-thai7 li2. 10). Li2 tui3 li2 e5 loo5-pok8 soo2 si it-chhe3 e5
chu5-ai3 kap it-chhe3 e5 seng5-sit8, chiu7 chi3-bi5-soe3 e5, goa2 ia7
boe7 kham-tit tit-tioh8; goa2 cheng5 kiah8 goa2 e5 koai*2-a2, ke3 chit
e5 Iok-tan3 ho5; ta* goa2 i2-keng chia*5-choe3 nng7-tui7. 11). Kiu5 Li2
kiu3 goa2 thoat-li7 goa2 e5 hia* I2-so3 e5 chhiu2; in-ui7 goa2 kia* i,
kia*-liau2 i lai5 thai5-si2 goa2 kap in bu2-kia*2. 12). Li2 ia7 bat
kong2, Goa2 tek-khak beh ho2 khoan2-thai7 li2; hoo7 li2 e5 hoo7-e3
chhin-chhiu*7 hai2-pi* e5 soa, choe7 kau3 boe7-sng3-tit. 13). Hit-mi5
Nga2-kok hioh ti7-hia; chiu7 ti7 i soo2 u7 e5 mih8 e5 lai7-bin7,
keng2-chhut le2-mih8, beh sang3 i e5 hia* I2-so3; 14). soa*-iu*5-bu2
nng7-pah chiah, soa*-iu*5-kang ji7-chap8 chiah, mi5-iu*5-bu2 nng7-pah
chiah, mi5-iu*5-kang ji7-chap8 chiah; 15). lok8-to5-bu2 kap chiah8-ni e5
kia*2 sa*-chap8 chiah, gu5-bu2 si3-chap8 chiah, gu5-kang2 chap8 chiah,
lu5-bu2 ji7-chap8 chiah, lu5-kia*2 chap8-chiah. 16). Kok-iu*7 leng7-goa7
chit8-kun5, kau-tai3 loo5-pok8; ka7 loo5-pok8 kong2, Lin2 tai7-seng goa2
khi3, hoo7 tak8-kun5 u7 sa*-li7. 17). Koh hoan-hu3 choe3-thau5--e5,
kong2, Goa2 e5 hia* I2-so3 tu2-tioh8 li2 e5 si5, na7 mng7 li2 kong2, Li2
si7 sim2-mih8 lang5 e5? beh khi3 tah-loh8? li2 thau5-cheng5 hiah-e5
chi7-chui7 e5? 18). li2 tioh8 kong2, Si7 li2 e5 loo5-pok8 Nga2-kok e5;
si7 beh sang3 goa2 e5 chu2 I2-so3 e5 le2-mih8; hian7-chai7 i pun2-sin
iah8 ti7 goan2 e5 au7-bin7. 19). Koh hoan-hu3 te7-ji7 te7-sa*, kap
it-chhe3 koa*2 kui-kun5 cheng-si* e5 lang5, kong2, Lin2 tu2-tioh8 I2-so3
e5 si5, iah8 tioh8 chiau3 an2-ni ka7 i kong2. 20). Koh lin2 iah8 tioh8
kong2, Li2 e5 loo5-pok8 Nga2-kok ti7 goan2 e5 au7-bin7. In-ui7 Nga2-kok
ka-ki7 phah-sng3 kong2, Goa2 eng7 ti7 goa2 thau5-cheng5 khi3 e5 le2-mih8
lai5 koe2 i e5 hun7; jian5-au7 goa2 ki*3-tioh8 i e5 bin7, kiam2-chhai2 i
chiap-lap8 goa2. 21). Tui3 an2-ni, le2-mih8 seng kia*5; hit-mi5 Nga2-kok
hioh ti7 tui7-tiong.

22). I mi5--si5 khi2-lai5, chhoa7 i nng7 e5 boo2, nng7 e5 lu2-pi7, kap
chap8-it e5 kia*2, long2 ke3 Nga2-pok8 e5 too7-thau5. 23). Tai7-seng
hoo7 in ke3-khoe; hoan7 soo2-u7--e5 iah8 hoo7 in ke3. 24). Chi2-u7 chhun
Nga2-kok ka-ki7 ti7-teh; u7 chit8-lang5 lai5 kap i sa*-ian2, kau3 ti7
thi*-phu2-kng. 25). Hit-lang5 khoa*3 boe7 ia*5--i; chiu7 sian3 Nga2-kok
e5 toa7-thui2-khu7; sa*-ian2 e5 si5, Nga2-kok e5 toa7-thui2-khu7
choah8-tioh8. 26). Hit-lang5 kong2, Thi* beh kng lah, tioh8 pang3 goa2
khi3. Nga2-kok kong2, Li2 na7 bo5 ka7 goa2 chiok-hok, m7 pang3 li2 khi3.
27). Hit-lang5 kong2, Li2 mia5 choe3 sim2-mih8? i kong2, Goa2 mia5 choe3
Nga2-kok. 28). Hit-lang5 kong2, Li2 e5 mia5 bo5 beh koh kio3 Nga2-kok,
beh kio3-choe3 I2-sek-liat8; in-ui7 li2 kap Siong7-te3 kap lang5 tau3
su-ia*5, long2 tit-tioh8 khah-ia*5. 29). Nga2-kok mng7 i kong2, Chhia*2
chiong li2 e5 mia5 ka7 goa2 kong2. hit lang5 in3 kong2, Mih-sai2 mng7
goa2 e5 mia5? chiu7 ti7-hia ka7 i chiok-hok. 30). Nga2-kok mia5 Hit
soo2-chai7 kio3 Pian7-i2-li7, in-ui7 kong2, Goa2 tng-thau5 tui3-bin7
ki*3-tioh8 Siong7-te3, goa2 e5 si*3-mia7 iau2 tit-tioh8 po2-choan5. 31).
Jit8 tu2-a2 chhut, Nga2-kok keng-ke3 Pian7-i2-li7; i e5 toa7-thui2
i2-keng pai2. 32). Soo2-i2 chiah e5 I2-sek-liat8 lang5 bo5 chiah8
toa7-thui2-thau5 e5 kun, kau3 ti7 kin-a2-jit8; in-ui7 hit-lang5 sian3
Nga2-kok thui2-khu7 e5 toa7-kun.


[33] Nga2-kok kiah8-bak8 khoa*3; khoa*3-ki*3 I2-so3 lai5; koh u7 si3-pah
lang5 kap i lai5. I chiu7 chiong hiah e5 gin2-a2 pun-khui, kau hoo7
Li7-a, kau hoo7 Lah8-kiat, kau hoo7 nng7 e5 lu2-pi7. 2). Chiong lu2-pi7
kap in e5 kia*2 pai5 ti7 thau5-cheng5, Li2-a kap i e5 kia*2 pai5 ti7
au7-bin7, Lah8-kiat kap Iok-sek pai5 ti7 loo7-be2. 3). I pun2-sin ti7 in
e5 thau5-cheng5 ke3--khi3, lian5-lian5 chhit-pai2 phak ti7 toe7--nih,
chiah oa2-kun7 i e5 hia*. 4). I2-so3 chau2-lai5 ngia5-chih i, chiong i
pho7--teh, koh lam2 i e5 am7-kun2, chim i; nng7-lang5 chiu7 thi5-khau3.
5). I2-so3 kiah8-bak8 khoa*3-ki*3 hu7-jin5-lang5 kap gin2-a2, chiu7
kong2, Chiah-e5 kap li2 tang5-kia*5--e5 si7 chi7-chui7? Nga2-kok kong2,
Chiah e5 gin2-a2 si7 Siong7-te3 si-un hoo7 li2 e5 loo5-pok8--e5. 6).
Tui3 hit-tiap8 nng7 e5 lu2-pi7, kap in e5 gin2-a2, chin3-cheng5 lai5
pai3. 7). Li7-a kap i e5 gin2-a2 iah8 chin3-cheng5 lai5 pai3; loo7-be2
Iok-sek kap Lah8-kiat iah8 chin3-cheng5 lai5 pai3. 8). I2-so3 kong2,
Goa2 soo2 tu2-tioh8 kui-kun5 e5 cheng-si*, li2 si7 sim2-mih8 i3-su3?
Nga2-kok kong2, Si7 beh ti7 goa2 e5 chu2 e5 bin7-cheng5 tit-tioh8
un-tian2. 9). I2-so3 kong2, Sio2-ti7 ah, goa2-e5 i2-keng kau3-giah8,
li2-e5 iu5-gôan kui li2. 10). Nga2-kok kong2, Boh8 an2-ni, goa2 na7 ti7
li2 e5 bin7-cheng5 tit-tioh8 un-tian2, kiu5 li2 tui3 goa2 e5 chhiu2 siu
goa2 e5 le2-mih8; in-ui7 goa2 ki*3-tioh8 li2 e5 bin7, chhin-chhiu*7
ki*3-tioh8 Siong7-te3 e5 bin7, li2 iah8 chiap-lap8 goa2; 11). kiu5 li2
siu goa2 toa3--lai5 hoo7 li2 e5 le2-mih8; in-ui7 Siong7-te3 un-tian2
goa2, hoo7 goa2 chhiong-chiok; pek--i, jian5-au7 siu. 12). I2-so3 kong2,
Lan2 khi2-sin lai5 khi3, goa2 choe3-thau5 kia*5. 13). Nga2-kok tui3 i
kong2, goa2 e5 chu2 chai chiah e5 gin2-a2 nng2-chia*2, gu5-iu*5 iah8
tu2-a2 si*; na7 choe3 chit8-jit8 koa*2, kui-kun5 long2 beh si2. 14).
Kiu5 goa2 e5 chu2 ti7 loo5-pok8 e5 thau5-cheng5 kia*5, goa2 beh chiau3
ti7 goa2 bin7-cheng5 kui-kun5 cheng-si* e5 lek8-liong7, iah8 chiau3
gin2-a2 e5 lek8-liong7, ban7-ban7 chin3-cheng5, kia*5 kau3 Se-ji*2, kau3
goa2 e5 chu2 hia. 15). I2-so3 kong2, Iong5-un2 goa2 chiong te3 goa2 e5
lang5 lau5 kui2-e5 kap li2 choe3-tin7. Nga2-kok kong2, Mih-sai2 an2-ni?
ti7 goa2 e5 chu2 e5 bin7-cheng5 tit-tioh8 un-tian2 chiu7 ho2. 16).
Hit-jit8 I2-so3 khi2-sin, chiau3 gôan-loo7 to3--khi3 Se-ji*2. 17).
Nga2-kok kia*5 kau3 Soo3-kat, ti7-hia ui7 pun2-sin khi2-chhu3, ui7
cheng-si* tah chhau2-liau5; soo2-i2 mia5 hit soo2-chai7 choe3 Soo3-kat.

18). Nga2-kok tui3 Pa-tan3-a-lan5 to3--lai5 e5 si5, peng5-an kau3
Ka-lam5 toe7 e5 Si7-kiam3 sia*5; ti7 sia*5 e5 bin7-cheng5 tah poo3-pi*5.
19). Eng7 chit8-pah te3 gun5, tui3 Si7-kiam3 e5 lau7-pe7 Hap-boat e5
kia*2-sun, boe2 i tah poo3-pi*5 hit te3 toe7; 20). ti7-hia khi2 chit8
cho7 toa*5, ka7 i ho7 mia5 kio3 I-li7 I-lo5-i I2-sek-liat8.


[34] Li7-a ka7 Nga2-kok soo2 si* e5 cha-boo2-kia*2, Ti2-na2, chhut-khi3
beh ki*3 hit soo2-chai7 e5 cha-boo2-gin2-a2. 2). Hit soo2-chai7 e5
bok8-pek Hi-bi7 lang5 Hap-boat e5 kia*2 Si7-kiam3 khoa*3-ki*3 i; chiu7
khiu2--i, kap i sa*-kap khun3, leng5-jiok8 i. 3). I e5 sim loan5-boo7
Nga2-kok e5 cha-boo2-kia*2 Ti2-na2; thia*3 chit e5 cha-boo2-kia*2, eng7
ho2-oe7 an-ui3 i. 4). Si7-kiam3 ka7 i e5 lau7-pe7 Hap-boat, kong2, Kiu5
li2 ka7 goa2 pheng3 chit e5 cha-boo2-gin2-a2 choe3-boo2. 5). Nga2-kok
thia*-ki*3 i phah la5-sam5 i e5 cha-boo2-kia*2 Ti2-na2; hit-si5 i hiah
e5 kia*2 kap i e5 cheng-si* ti7 soa*--nih; Nga2-kok cheng7-cheng7 bo5
choe3 sia*, theng3-hau7 in to3-lai5. 6). Si7-kiam3 e5 lau7-pe7,
Hap-boat, chhut-lai5 ki*3 Nga2-kok, beh kap i kong2-oe7. 7). Nga2-kok
hiah e5 kia*2 thia*-ki*3 chit e5 tai7-chi3, chiu7 tui3 soa*-nih
to3--lai5, tak8-e5 m7 kam-goan7, chap8-hun siu7-khi3; in-ui7 Si7-kiam3
ti7 I2-sek-liat8 choe3 chhut kian3-siau3 e5 tai7-chi3, kap Nga2-kok e5
cha-boo2-kia*2 sa*-kap khun3; che pun2 si7 m7 eng-kai choe3 e5 su7. 8).
Hap-boat kap in chham-siong5 kong2, Goa2 e5 kia*2 Si7-kiam3 e5 sim
him-boo7 lin2 e5 cha-boo2-gin2-a2; kiu5 lin2 chiong i hoo7 goa2 e5 kia*2
choe3-boo2. 9). Lin2 kap goan2 tai7-ke kiat-chhin; lin2 thang chiong
lin2 e5 cha-boo2-kia*2 hoo7 goan2, lin2 iah8 thang chhoa7 goan2 e5
cha-boo2-kia*2. 10). Lin2 kap goan2 sa*-kap khia7-khi3; toe7 ti7 lin2 e5
bin7-cheng5, lin2 toa3 chia khia7, choe3 seng-li2, kian3-ti3 san2-giap8.
11). Si7-kiam3 tui3 cha-boo2-gin2-a2 e5 lau7-pe7 kap i e5 hia*-ti7
kong2, Goan7 ti7 li2 e5 bin7-cheng5 tit-tioh8 un-tian2; lin2 soo2 tui3
goa2 kong2--e5 goa2 beh hoo7 lin2. 12). Chhut-chai7 lin2 beh tui3 goa2
tho2 joa7-choe7 pheng3-kim, kap le2-mih8, goa2 tek-khak chiau3 lin2 soo2
kong2--e5 hoo7 lin2; chi2-u7 ai3 lin2 eng7 cha-boo2-gin2-a2 hoo7 goa2
choe3-boo2. 13). Nga2-kok hiah e5 kia*2, in-ui7 Si7-kiam3 phah la5-sam5
in e5 sio2-be7 Ti2-na2, chiu7 eng7 kan-cha3 e5 oe7 lai5 in3 Si7-kiam3,
kap i e5 lau7-pe7, Hap-boat, tui3 in kong2, 14). Chiong goan2 e5
sio2-be7 hoo7 bo5 siu7 kat-le2 e5 lang5 choe3-boo2, che e5 tai7-chi3
goan2 boe7-choe3-tit; in-ui7 he si7 goan2 e5 kian3-siau3. 15). Lin2 soo2
u7 e5 ta-poo-lang5, na7 long2 siu7 kat-le2 chhin-chhiu*7 goan2
chit8-iu*7, u7 chi2 chit8-hang7 chiah thang eng3-un2 lin2; 16). goan2
chiu7 chiong goan2 e5 cha-boo2-kia*2 hoo7 lin2, goan2 iah8 chhoa7 lin2
e5 cha-boo2-kia*2; goan2 chiu7 kap lin2 sa*-kap toa3, chia*5-choe3 chit8
e5 peh-si*3. 17). Siat-su2 lin2 m7-thia* goan2 e5 oe7 lai5 siu7 kat-le2,
goan2 chiu7 toa3 goan2 e5 sio2-be7 lai5 khi3. 18). Hap-boat kap i e5
kia*2 Si7-kiam3, hoa*-hi2 in e5 oe7. 19). Hit e5 siau3-lian5 lang5 choe3
chit e5 tai7-chi3, long2 bo5 ian5-chhian5; in-ui7 i thia*3 Nga2-kok e5
cha-boo2-kia*2; koh i ti7 in lau7-pe7 e5 ke te7-it chun-kui3. 20).
Hap-boat, kap i e5 kia*2 Si7-kiam3, lai5 kau3 pun2-sia*5 e5 mng5-khau2,
ka7 pun2-sia*5 e5 lang5 kong2, Chiah e5 lang5 kap lan2 ho5-ho2;
m7-tat8--tioh8 chun2 in ti7 chit e5 toe7 khia7-khi2, choe3 seng-li2; koh
chit e5 toe7 iah8 khui-khoah, oe7 iong5-un2--tit in; lan2 thang chhoa7
in e5 cha-boo2-kia*2 choe3-boo2, iah8 thang chiong lan2 e5
cha-boo2-kia*2 ke3 hoo7 in. 22). Tok8-tok8 tioh8 u7 chit8-hang7, hiah-e5
chiah beh un2 lan2, kap lan2 khia7-khi2, chia*5-choe3 chit8 e5 peh-si*3;
chiu7-si7 lan2 tiong-kan soo2 u7 e5 ta-poo-lang5 long2 tioh8 siu7
kat-le2, chhin-chhiu*7 in siu7 kat-le2 chit8-iu*7. 23). I e5 gu5,
chai5-san2, kap it-chhe3 e5 cheng-si*, kiam2 bo5 long2 kui ti7 lan2 mah?
chi2-u7 tioh8 un2--in, in chiu7 beh kap lan2 toa3. 24). Ki*3-na7 tui3
sia*5-mng5 chhut-lai5 e5 lang5 long2 thia*-than3 Hap-boat kap i e5 kia*2
Si7-kiam3 e5 oe7; tui3 an2-ni ki*3-na7 tui3 sia*5-mng5 chhut-lai5 e5
ta-poo-lang5 long2 siu7 kat-le2. 25). Kau3 te7-sa* jit8, cheng3-lang5
tng teh thang3-thia*3 e5 si5, Nga2-kok nng7 e5 kia*2, chiu7-si7 Ti2-na2
e5 hia* Se-bian7 kap Li7-bi7, long2 kiah8-to, than3 lang5 bo5 tiu*-ti5,
lai5 kau3 sia*5-lai7, thai5-si2 long2-chong2 e5 ta-poo-lang5. 26). Ia7
eng7 to thai5-si2 Hap-boat kap i e5 kia*2 Si7-kiam3; chhoa7 Ti2-na2 tui3
Si7-kiam3 e5 chhu3 chhut-lai5, chiu7 khi3. 27). Nga2-kok hiah e5 kia*2,
ui7-tioh8 in sio2-be7 siu7 phah la5-sam5, chiu7 lai5 kau3 siu7-thai5 e5
lang5 hia, chhiu*2-kiap in e5 sia*5. 28). Chhiu*2 in e5 iu*5-kun5,
gu5-kun5, kap lu5; i2-kip8 sia*5-lai7 kap chhan5--nih soo2 u7 e5. 29).
Koh chiong in it-chhe3 e5 he3-mih8 chi*5-chai5, it-chhe3 e5 gin2-a2 kap
hu7-jin5-lang5, i2-kip8 tak8 te3 chhu3 soo2-u7--e5, long2 chhiu*2, liah8
chiu7 khi3. 30). Nga2-kok ka7 Se-bian7 kap Li7-bi7 kong2, Lin2
lian5-lui7 goa2, hoo7 goa2 ti7 chit soo2-chai7 khia7-khi2 e5 peh-si*3 e5
tiong-kan, chiu7-si7 ti7 Ka-lam5 lang5 kap Pi2-li7-se2 lang5 e5
tiong-kan u7 chhau3-mia5. Koh goa2 e5 lang5-giah8 chio2; in tek-khak
chu7-chip8 lai5 kong-kek goa2, phah goa2; goa2 kap choan5-ke e5 lang5
long2 oe7 biat8-bo5. 31). In kong2, I kiam2 thang khoan2-thai7 goan2
sio2-be7 chhin-chhiu*7 chhiong-ki mah?


[35] Siong7-te3 ka7 Nga2-kok kong2, Khi2--ah, chiu*7-khi3 Pek-tek8-li7,
toa3 ti7-hia. Koh tioh8 ti7-hia ka7 Siong7-te3 khi2 chit8 cho7 toa*5,
chiu7-si7 li2 siam2-pi7 li2 e5 hia* I2-so3 e5 bin7 e5 si5, tui3 li2
chhut-hian7--e5, hit-e5. 2). Nga2-kok chiu7 ka7 choan5-ke i2-kip8
it-chhe3 kap i ti7-teh e5 lang5 kong2, Lin2 tioh8 tu5-khi3 lin2
tiong-kan goa7-pang e5 siong7-te3; iah8 tioh8 ka-ki7 chheng-khi3, oa*7
lin2 e5 i-chiu*5. 3). Lan2 tioh8 khi2-lai5, chiu*7-khi3 Pek-tek8-li7;
ti7-hia goa2 beh ka7 Siong7-te3 khi2 chit8 cho7 toa*5; chiu7-si7 ti7
goa2 tu2-tioh8 hoan7-lan7 e5 jit8, un2-chun2 goa2 e5 ki5-to2, ti7 goa2
soo2 kia*5 e5 loo7 kap goa2 ti7-teh, hit-e5. 4). In chiu7 chiong in
chhiu2-lai7 soo2 u7 i*7-pang e5 sin5-beng5, kap in e5 hi7-kau, long2
hoo7 Nga2-kok; Nga2-kok chiong hiah-e5 tai5 ti7 Si7-kiam3 hit-ui7 e5
siong7-chhiu7-kha. 5). In chiu7 khi2-sin, Siong7-te3 hoo7 si3-chiu-ui5
e5 sia*5 e5 lang5 long2 chin kia*; in chiu7 bo5 tui-jip Nga2-kok e5
cheng3-kia*2. 6). Nga2-kok, i2-kip8 it-chhe3 kap i choe3-tin7 e5 lang5,
kau3 Ka-lam5 toe7 e5 Loo7-su, chiu7-si7 Pek-tek8-li7. 7). I ti7-hia khi2
chit8 cho7 toa*5, chiu7 ka7 hit soo2-chai7 ho7-mia5, kio3
I-lek8-pek-tek8-li7; in-ui7 i siam2-pi7 i e5 hia* e5 si5, Siong7-te3
ti7-hia tui3 i chhut-hian7. 8). Li7-pek-ka e5 ni-bu2 Ti2-pho3-lat si2;
chiu7 bai5-chong3 ti7 Pek-tek8-li7 e5 e7-bin7, siong7-chhiu7-kha;
soo2-i2 kio3 i e5 mia5 A-lun5-pa-koo2.

9). Nga2-kok tui3 Pa-tan3-a-lan5 to3--lai5, Siong7-te3 koh tui3 i
chhut-hian7, su3-hok hoo7 i. 10). Siong7-te3 koh ka7 i kong2, Li2 mia5
si7 Nga2-kok; ta* i2-au7 li2 e5 mia5 bo5 koh kio3 Nga2-kok, beh mia5
kio3 I2-sek-liat8; chiu7 kio3 i e5 mia5 I2-sek-liat8. 11). Siong7-te3
koh ka7 i kong2, Goa2 si7 choan5-leng5 e5 Siong7-te3; li2 tioh8
si*-thoa*3 choe7-choe7; chiong-lai5 u7 chit8-kok, koh u7 choe7-choe7
kok, tui3 li2 lai5 si*, koh u7 kun-ong5 tui3 li2 si*-chhut. 12). goa2
soo2 hoo7 A-pek-lah8-han2 kap I2-sat e5 toe7, Goa2 beh hoo7 li2, iah8
beh chiong chit e5 toe7 hoo7 li2 e5 hoo7-e3. 13). Siong7-te3 chiu7 tui3
kap i kong2-oe7 e5 soo2-chai7 chiu*7-khi3. 14). Nga2-kok chiu7 ti7
Siong7-te3 kap i kong2-oe7 e5 soo2-chai7, khia7 chit8 ki thiau7,
chiu7-si7 chioh8-thiau7; ti7 hit teng2-bin7 koan3-tian3 to3-iu5. 15).
Nga2-kok chiu7 chheng Siong7-te3 kap i kong2-oe7 e5 soo2-chai7, mia5
choe3 Pek-tek8-li7. 16). In tui3 Pek-tek8-li7 khi2-sin; li7-khui
I2-hoat-tha iau2 u7 chit8 cham7 e5 loo7; Lah8-kiat tit-beh si* lim5-san2
kan-lan5. 17). Tng i kan-khoo2 si* e5 si5, khioh-chia2 tui3 i kong2,
M7-bian2 kia*, li2 ta* beh koh tit-tioh8 chit8 e5 kia*2. 18). I khui3
beh tng7, lim5-chiong e5 si5, chiu7 kio3 i e5 kia*2 e5 mia5
Pian7-go5-ni5; i e5 lau7-pe7 ka7 i ho7-mia5 Pian7-nga2-bin2. 19).
Lah8-kiat si2, bai5-chong3 ti7 khi3 I2-hoat-tha e5 loo7; I2-hoat-tha
chiu7-si7 Pek-li7-heng5. 20). Nga2-kok khia7 thiau7 ti7 i e5
bong7-teng2; chit e5 thiau7 chiu7-si7 Lah8-kiat e5 bong7-pai5; kau3
kin-a2-jit8 iau2 ti7-teh. 21). I2-sek-liat8 koh khi2-sin khi3, ti7
I2-tek-tai5 tah poo3-pi*5. 22). I2-sek-liat8 toa3 ti7 hit soo2-chai7 e5
si5, Liu5-pian7 khi3 kap i e5 lau7-pe7 e5 soe3-i5, Phek-lah8, sa*-kap
khun3; I2-sek-liat8 iah8 thia*.

23). Nga2-kok kiong7 u7 chap8-ji7 e5 kia*2, Li7-a e5 kia*2, chiu7-si7
Nga2-kok e5 toa7-kia*2 Liu5-pian7, i2-kip8 Se-bian7, Li7-bi7, Iu5-tai7,
I2-sat-ka, Se-poo3-lun5; 24). Lah8-kiat e5 kia*2, chiu7-si7 Iok-sek,
Pian7-nga2-bin2; 25). Lah8-kiat e5 lu2-pi7 Phek-lah8 soo2 si* e5 kia*2,
chiu7-si7 Tan3 kap Na2-hut-tha-li7; 26). Li7-a e5 lu2-pi7 Sek-pha*3 soo2
si* e5 kia*2 Ka-tek, A-siat; che si7 Nga2-kok ti7 Pa-tan3-a-lan5 soo2
si* e5 kia*2. 27). Nga2-kok lai5 ki*3 i e5 lau7-pe7 I2-sat ti7 Ban7-li7,
kau3 Ki-liat8-a-pa, chiu7-si7 Hi-pek-lun5, A-pek-lah8-han2 kap I2-sat
bat kia3-ku e5 soo2-chai7.

28). I2-sat hiong2-siu7 chit8-pah poeh-chap8 he3; 29). I2-sat ni5-he3
lau7, jit8-chi2 moa2-chiok, khui3 tng7 lai5 si2, to3--khi3 i e5
liat8-choo2 hia; i nng7 e5 kia*2 I2-so3, Nga2-kok, ka7 i bai5-chong3.


[36] I2-so3 chiu7-si7 I2-tong, i e5 se3-he7 ki3 ti7 e7-toe2. I2-so3
chhoa7 Ka-lam5 toe7 e5 cha-boo2-gin2-a2 choe3-boo2; chiu7-si7 Hek-lang5
I2-lun5 e5 cha-boo2-kia*2 A-tai7, kap Hi-bi7 lang5 che3-pian7 e5
cha-boo2-sun, A-na2 e5 cha-boo2-kia*2, A-ho5-li7-pa-ma2. 3). Koh chhoa7
I2-sit8-ma2-li7 e5 cha-boo2-kia*2, Ni5-pai5-iok e5 chi2-be7,
Pa-sit8-boat. 4). A-tai7 ka7 I2-so3 si* I2-li7-hoat; Pa-sit8-boat si*
Liu5-ji*2; 5). A-ho5-li7-pa-ma2 si* Ia5-oo-si, Nga2-lan5, Kho2-lah8; che
long2 si7 I2-so3 e5 kia*2, ti7 Ka-lam5 toe7 si*--e5. 6). I2-so3 toa3 i
e5 boo2, kia*2, cha-boo2-kia*2, kap ke-lai7 long2-chong2 e5 lang5,
i2-kip8 gu5, iu*5, kap it-chhe3 e5 cheng-si*, it-chhe3 e5 chai5-but8,
chiu7-si7 i ti7 Ka-lam5 toe7 soo2 tit-tioh8--e5, khi3 pat8 soo2-chai7,
li7-khui i e5 sio2-ti7 Nga2-kok. 7). In-ui7 nng7-lang5 soo2-u7--e5
chin-choe7, boe7 thang sa*-kap khia7; koh in-ui7 in e5 gu5, iu*5 choe7,
soo2 kia3-kha e5 soo2-chai7 boe7 iong5-un2--tit. 8). Tui3 an2-ni I2-so3
toa3 ti7 Se-ji*2 soa*. I2-so3 chiu7-si7 I2-tong.

9). I2-so3 e5 se3-he7 ki3 ti7 e7-toe2: I2-so3 chiu7-si7 Se-ji*2 soa*
I2-tong lang5 e5 choo2; 10). I2-so3 chiah e5 kia*2 e5 mia5 ki3 ti7
e7-toe2, I2-so3 e5 boo2 A-tai7 e5 kia*2 I2-li7-hoat, I2-so3 e5 boo2
Pa-sit8-boat e5 kia*2 Liu5-ji*2. 11). I2-li7-hoat e5 kia*2; The5-ban7,
O-boat, Se2-pho, Ka-than2, Ki-lap8-su; 12). Teng5-lap8 si7 I2-so3 e5
kia*2 I2-li7-hoat e5 soe2-i5, i ka7 I2-li7-hoat si* A-ma2-lek8; che si7
I2-so3 e5 boo2 A-tai7 e5 kia*2-sun. 13). Liu5-ji*2 e5 kia*2 Na2-hap,
Sia7-lah8, Sa-ma2, Bi2-sat; chiah-e5 si7 I2-so3 e5 boo2 Pa-sit8-boat e5
kia*2-sun. 14). I2-so3 e5 boo2 A-ho5-li7-pa-ma2 si7 Che3-pian7 e5
cha-boo2-sun, A-na2 e5 cha-boo2-kia*2; i ka7 I2-so3 si* Ia5-oo-si,
Nga2-lan5, Kho2-lah8.

15). I2-so3 e5 kia*2 soo2 si* choe3 chok8-tiu*2--e5, ki3 ti7 e7-toe2;
I2-so3 e5 toa7-kia*2 I2-li7-hoat e5 kia*2, u7 The5-ban7 chok8-tiu*2,
O-boat chok8-tiu*2, Se2-pho chok8-tiu*2, Ki-lap8-su chok8-tiu*2, 16).
Kho2-lah8 chok8-tiu*2, Ka-than2 chok8-tiu*2, A-ma2-lek8 chok8-tiu*2;
chiah-e5 si7 ti7 I2-tong toe7, I2-li7-hoat soo2 si* e5 chok8-tiu*2, si7
A-tai7 e5 kia*2-sun. 17). I2-so3 e5 kia*2-sun Liu5-ji*2 e5 kia*2, u7
Na2-hap chok8-tiu*2, Sia7-lah8 chok8-tiu*2, Sa-ma2 chok8-tiu*2, Bi2-sat
chok8-tiu*2; che si7 ti7 I2-tong toe7, tui3 Liu5-ji*2 soo2 chhut e5
chok8-tiu*2, long2 si7 I2-so3 e5 boo2 Pa-sit8-boat e5 kia*2-sun. 18).
I2-so3 e5 boo2 A-ho5-li7-pa-ma2 e5 kia*2, u7 Ia5-oo-si chok8-tiu*2,
Nga2-lan5 chok8-tiu*2, Kho2-lah8 chok8-tiu*2; che si7 tui3 I2-so3 e5
boo2, A-na2 e5 cha-boo2-kia*2 A-ho5-li7-pa-ma2, soo2 chhut e5
chok8-tiu*2. 19). Chiah-e5 si7 I2-so3 e5 kia*2-sun, koh chiah-e5 si7 in
e5 chok8-tiu*2; I2-so3 chiu7-si7 I2-tong.

20). Hit soo2-chai7 e5 pun2-toe7 lang5, chiu7-si7 Ho5-li7 lang5 Se-ji*2
e5 kia*2-sun, ki3 e7-toe2; chiu7-si7 Lo5-tan, Sok-pa, Che3-pian7, A-na2,
Ti2-sun7, I2-chhat, Ti2-san; 21). chiah-e5 si7 tui3 I2-tong toe7 e5
Ho5-li7 lang5, Se-ji*2 kia*2-sun-tiong soo2 chhut e5 chok8-tiu*2. 22).
Lo5-tan e5 kia*2 si7 Ho5-li7, Hi-ban7; Lo5-tan e5 chi2-be7 si7
Teng5-lap8. 23). Sok-pa e5 kia*2 si7 A-lek8-bun5, Ma2-na2-hat,
I2-pa-liok8, Si7-pho, O-lam5. 24). Che3-pian7 e5 kia*2; A-nga2, A-na2;
tng-si5 teh chhi7 in lau7-pe7 Che3-pian7 e5 lu5, ti7 khong3-ia2
chhe7-tioh8 un-choa*5--e5, chiu7-si7 chit e5 A-na2. 25). A-na2 e5 kia*2
si7 Ti2-sun7; A-na2 e5 cha-boo2-kia*2 si7 A-ho5-li7-pa-ma2. 26).
Ti2-sun7 e5 kia*2 si7 Him-tan3, I-si7-pan, Ek-lan5, Ki-lan5. 27).
I2-chhat e5 kia*2 si7 Phek-han2, Sat-hoan, A-kan. 28). Ti2-san e5 kia*2
si7 OO-su, A-lan5. 29). Tui3 Ho5-li7 lang5 soo2 chhut e5 chok8-tiu*2,
ki3 ti7 e7-toe2; chiu7-si7 Lo5-tan chok8-tiu*2, Sok-pa chok8-tiu*2,
Che3-pian7 chok8-tiu*2, A-na2 chok8-tiu*2, 30). Ti2-sun7 chok8-tiu*2,
I2-chhat chok8-tiu*2, Ti2-san chok8-tiu*2. Chiah-e5 si7 tui3 Ho5-li7
lang5 soo2 chhut e5 chok8-tiu*2, long2 ti7 Se-ji*2 toe7 choe3 chok8-tiu*2.

31). Tng I2-sek-liat8 lang5 be7 u7 kun-ong5 ti7-li2 e5 tai7-seng, ti7
I2-tong toe7 choe3 ong5 lai5 ti7-li2--e5 ki3 ti7 e7-toe2. 32). Pi2-ji*2
e5 kia*2, Pi2-lah8, ti7 I2-tong choe3 ong5; i e5 kia*-sia*5 mia5 kio3
Teng5-hap-pa. 33). Pi2-lah8 si2-liau2, Pho-su-lah8 lang5 Sia7-lah8 e5
kia*2, Iok-pa, soa3-chiap i choe3 ong5. 34). Iok-pa si2, The5-ban7 toe7
e5 lang5 Hoo7-san soa3-chiap i choe3 ong5. 35). Hoo7-san si2, Pi2-tat8
e5 kia*2 Hap-tat8, soa3-chiap i choe3 ong5; i chiu7-si7 ti7 Moo5-ap toe7
thai5-ia*5 Bi2-tian5 lang5--e5. I e5 kia*-sia*5 mia5 kio3 A-bi7-tek.
36). Hap-tat8 si2, Ma2-su7-li7-ka lang5 Song-lah8 soa3-chiap i choe3
ong5. 37). Song-lah8 si2-liau2, Ho5-pi* e5 Li7-ho5-pek lang5 So3-lo5
soa3-chiap i choe3 ong5. 38). So3-lo5 si2, A-kek-pho e5 kia*2,
Pa-lek8-hap-lam5, soa3-chiap i choe3 ong5. 39). A-kek-pho e5 kia*2
Pa-lek8-hap-lam5 si2, Hap-tat8 soa3-chiap i choe3 ong5; i e5 kia*-sia*5
mia5-kio3 Pa-oo; i e5 boo2 mia5-kio3 Bi2-hi-tha-piat, si7 Bi2-sat-hap8
e5 cha-boo2-sun, Ma2-tek-liat8 e5 cha-boo2-kia*2.

40). Tui3 I2-so3 soo2 chhut e5 chok8-tiu*2, chiau3 in e5 chong-chok8,
soo2-chai7, mia5-ji7, ki3 ti7 e7-toe2; chiu7-si7 Teng5-lap8 chok8-tiu*2,
A-lek8-oa2 chok8-tiu*2, Ia5-thiap chok8-tiu*2; 41). A-ho5-li7-pa-ma2
chok8-tiu*2, I2-lah8 chok8-tiu*2, Pi2-lun3 chok8-tiu*2; 42). Ki-lap8-su
chok8-tiu*2, The5-ban7 chok8-tiu*2, Bi2-pi2-sat chok8-tiu*2; 43).
Ma2-ki-tiap8 chok8-tiu*2, I2-lan5 chok8-tiu*2; chiah-e5 si7 I2-tong e5
chok8-tiu*2, chiau3 in khia7-khi2 e5 soo2-chai7, ti7 soo2 tit-tioh8
choe3-giap8 e5 toe7. Chit-e5 si7 I2-tong lang5 e5 choo2, chiu7-si7 I2-so3.


[37] Nga2-kok khia7-khi2 Ka-lam5 toe7, chiu7-si7 i e5 lau7-pe7 kia3-kha
e5 soo2-chai7. 2). Nga2-kok e5 se3-he7 ki3 ti7 e7-toe2. Iok-sek
chap8-chhit he3 kap i hiah e5 hia* sa*-kap koo3 iu*5; i si7 chit8 e5
gin2-a2 kap i e5 lau7-pe7 e5 soe3-i5 Phek-lah8 e5 kia*2, Sek-pha*3 e5
kia*2, siong5-siong5 choe3-tin7; Iok-sek chiong i hiah e5 hia* e5 phai*2
phin2-heng7 ka7 in lau7-pe7 kong2. 3). Ta* I2-sek-liat8 thia*3 Iok-sek
khah ia*5-ke3 ti7 thia*3 i e5 cheng3-kia*2, in-ui7 Iok-sek si7 i
ni5-lau7 si*--e5; i ka7 i choe3 chit8 nia2 chhai2-sek e5 sa*. 4).
Iok-sek hiah e5 hia* khoa*3-ki*3 lau7-pe7 thia*3 Iok-sek, ke3-thau5 ti7
thia*3 in; chiu7 oan3-hun7 Iok-sek, boe7-oe7 kap i kong2 ho5-bok8 e5 oe7.

5). Iok-sek bang7-ki*3 chit8 e5 bang7, ka7 i hiah e5 hia* kong2; in
chiu7 koh-khah oan3-hun7 i. 6). Iok-sek tui3 in kong2, Chhia*2 lin2
thia* goa2 soo2 bang7-ki*3 e5 bang7. 7). Lan2 ti7 hng5--nih ha5
goo7-kak; goa2 soo2-ha5--e5 khi2-lai5 khia7, lin2 soo2-ha5--e5 ui5-lui5
lai5 pai3 goa2 soo2 ha5--e5. 8). I e5 hia* in3 kong2, Chong2-bo5 li2
chin-chia*3 beh choe3 goan2 e5 ong5 mah? chin-chia*3 beh koan2-hat goan2
mah? In chiu7 ui7-tioh8 i e5 bang7, kap i e5 oe7, koh-khah oan3-hun7 i.
9). Au7-lai5 i koh bang7-ki*3 chit8 e5 bang7, iah8 ka7 i e5 hia* kong2,
Li2 khoa*3, goa2 iu7-koh bang7-ki*3 chit8 e5 bang7; u7 jit8, geh8, kap
chap8-it liap8 chhi* teh pai3 goa2. 10). Iok-sek ka7 i e5 lau7-pe7 kap i
e5 hia* kong2; in lau7-pe7 chiu7 chek-pi7 i, kong2, Li2 soo2 bang7-ki*3
chit e5 bang7 si7 chai*2-iu*7? chong2-bo5 goa2 kap lin2 lau7-bu2 lin2
hia*-ti7, long2 beh phak-teh pai3 li2 mah? 11). I e5 hia* long2
oan3-too3 i; i e5 lau7-pe7 eng7 chiah e5 oe7 ki3 ti7 sim-lai7.

12). Iok-sek e5 hia* khi3 Si7-kiam3, chhi7 lau7-pe7 e5 iu*5. 13).
I2-sek-liat8 tui3 Iok-sek kong2, Lin2 hia* kiam2 m7-si7 ti7 Si7-kiam3
chhi7 iu*5 mah? Li2 lai5, goa2 beh chhe li2 khi3 in hia. 14). I in3
kong2, Goa2 ti7-chia. I ka7 i kong2, Li2 khi3 khoa*3 lin2 hia* u7
peng5-an a2-bo5, iu*5-kun5 u7 peng5-an a2-bo5; to3--lai5 ka7 goa2 kong2.
Chiu7 chhe i chhut Hi-pek-lun5 e5 soa*-kok; i chiu7 khi3 kau3 Si7-kiam3.
15). U7 lang5 tng7--tioh8 i ti7 soa*--nih be5-loo7; chiu7 mng7 i kong2,
Li2 teh chhe7 sim2-mih8? 16). I kong2, Goa2 teh chhe7 goa2 e5 hia*;
chhia*2 ka7 goa2 kong2, in ti7 tah-loh8 teh chhi7 iu*5. 17). Hit-lang5
kong2, In i2-keng li7-khui chia; in-ui7 goa2 thia*-ki*3 in teh kong2,
Lan2 lai5-khi3 To-tan. Iok-sek chiu7 khi3 jip i e5 hia*, tu2-tioh8 in
ti7 To-tan. 18). In hng7-hng7 khoa*3-ki*3 i, i iau2-be7 kia*5 kau3 in
hia, in chiu7 sa*-kap ke3-boo5 beh hai7-si2 i. 19). Tai7-ke sa*-kap
kong2, Li2 khoa*3, choe3-bang7--e5 lai5--lah. 20). Hoo3--lai5, ta* lan2
ka7 i thai5-si2, hiat ti7 chit8 e5 ta-chi*2; chiah lai5 kong2 u7
phai*2-siu3 chiah8--i; lan2 chiah khoa*3 i e5 bang7 chiong-lai5
chai*2-iu*7. 21). Liu5-pian7 thia*-ki*3, chiu7 kiu3 i thoat-li7 in e5
chhiu2; kong2, Lan2 m7-thang hai7 i e5 si*3-mia7. 22). Liu5-pian7 koh
tui3 in kong2, M7-thang hoo7 i lau5-huih; thang ka7 i hiat ti7 chit e5
khong3-ia2 e5 ta-chi*2, m7-thang he7 chhiu2 hai7 i; i3-su3 si7 beh kiu3
i thoat-li7 in e5 chhiu2, hoo7 i to3--khi3 i e5 lau7-pe7 hia. 23).
Iok-sek kau3 i e5 hia* hia, hit-tiap8 in chiu7 thng3 Iok-sek e5
goa7-sa*, chiu7-si7 i seng-khu hit-nia2 chhai2-sek e5 sa*; chiu7 liah8
i, hiat-loh8 chi*2, hit e5 chi*2 si7 ta--e5, lai7-bin7 bo5 chui2.

25). In che7-teh chiah8-pia*2; kiah8-bak8 khoa*3, khoa*3-ki*3 chit8-tin7
I2-sit8-ma2-li7 lang5 tui3 Ki-liat8 lai5; eng7 lok8-to5 pe7 hiu*-liau7,
ju2-hiu*, but8-ioh8, beh toa3 loh8--khi3 Ai-kip8. 26). Iu5-tai7 tui3
chiah e5 hia*-ti7 kong2, Lan2 thai5-si2 lan2 e5 sio2-ti7, khng3-bat8 i
e5 huih, u7 sim2-mih8 li7-ek? 27). Lan2 lai5 ka7 i boe7 hoo7
I2-sit8-ma2-li7 lang5; m7-thang he7-chhiu2 hai7 i; in-ui7 i si7 lan2 e5
sio2-ti7, lan2 e5 kut-jiok8. Hia*-ti7 thia*--i. 28). U7 hiah e5
Bi2-tian5 e5 seng-li2 lang5 tui3 hia ke3, i e5 hia* chiu7 ka7 Iok-sek
tui3 chi*2-lai7 puih8--khi2-lai5, chiong i boe7 hoo7 I2-sit8-ma2-li7
lang5, tit-tioh8 ji7-chap8 e5 gun5. Hiah e5 lang5 chiu7 toa3 Iok-sek
khi3 Ai-kip8. 29). Liu5-pian7 to3-tng2--lai5 chi*2-pi*, khoa*3-ki*3
Iok-sek bo5 ti7 chi*2-lai7, chiu7 thiah-lih8 ka-ki7 e5 sa*. 30).
To3--khi3 sio2-ti7 hia, kong2, Gin2-a2 bo5--khi3 lah; ia7 goa2 nih, goa2
beh tah-loh8 khi3? 31). In chiu7 thai5 chit8 chiah soa*-iu*5-kang2,
chiong Iok-sek hit nia2 sa* un3-huih; chiu7 chhe lang5 theh8 hit nia2
chhai2-sek e5 sa* khi3 in lau7-pe7 hia, kong2, Goan2 chhe7-tioh8
chit-nia2, chhia*2 li2 jin7-khoa*3 si7 li2 e5 kia*2 e5 goa7-sa* a2
m7-si7. 33). I jin7-tit, chiu7 kong2, Che si7 goa2 e5 kia*2 e5 goa7-sa*,
u7 phai*2-siu3 ka7-chiah8--i; Iok-sek tek-khak hoo7 i thiah-chhui3. 34).
Nga2-kok chiu7 thiah-lih8 sa*, io ha5 moa5-poo3, ui7 i e5 kia*2 ai-siong
choe7-choe7 jit8. 35). I e5 kia*2 kap i e5 cha-boo2-kia*2 long2
khi2-lai5 an-ui3 i; i m7-kheng2 siu7 an-ui3; kong2, Goa2 tek-khak
ai-siong loh8 im-hu2, kau3 goa2 e5 kia*2 hia. I e5 lau7-pe7 ui7-tioh8 i
thi5-khau3. 36). Bi2-tian5 lang5 toa3 Iok-sek kau3 Ai-kip8, chiong i
boe7 hoo7 Hoat-lo2 e5 jin5-sin5, si7-oe7-tiu*2, Pho-the5-hoat.


[38] Hit-si5 Iu5-tai7 li7-khui i e5 hia*-ti7, loh8--khi3 kau3 chit8 e5
A-too7-lan5 lang5, mia5 choe3 Hi-lah8 e5 ke; 2). Iu5-tai7 ti7-hia
khoa*3-ki*3 chit8 e5 Ka-lam5 lang5, mia5-kio3 Su-a e5 cha-boo2-kia*2;
chiu7 chhoa7 i, kap i tang5-pang5. 3). I chiu7 hoai5-in7 si*-kia*2;
Iu5-tai7 chiu7 ka7 i ho7 mia5 choe3 Ji*2. 4). I koh hoai5-in7 si*-kia*2;
lau7-bu2 ka7 i ho7 mia5 Go5-lam5. 5). I iu7-koh si*-kia*2, ka7 i
ho7-mia5 Si7-lah8; i si* Si7-lah8 e5 si5, Iu5-tai7 tu2-a2 ti7 Ki-sek.
6). Iu5-tai7 ka7 i e5 toa7-kia*2 Ji*2 chhoa7-boo2, mia5-kio3 Tha-ma2.
7). Iu5-tai7 e5 toa7-kia*2 Ji*2 kia*5-phai*2 ti7 Ia5-ho5-hoa e5
bin7-cheng5; Ia5-ho5-hoa chiu7 hoo7 i si2. 8). Iu5-tai7 ka7 Go5-lam5
kong2, Li2 tioh8 kap li2 e5 hia*-so2 tang5-pang5, tui3 i lai5 chin7 li2
choe3 sio2-ti7 e5 pun2-hun7, ka7 li2 e5 hia* lip8 hoo7-su5. 9). Go5-lam5
chai soo2 si* e5 kia*2 bo5 kui ti7 i ka-ki7; soo2-i2 tang5-pang5 e5 si5,
ui5-siat ti7 toe7--nih, bian2-tit hoo7 i e5 hia* u7 hoo7-su5. 10). I e5
soo2-choe3, Ia5-ho5-hoa khoa*3 choe3 phai*2; hoo7 i ia7 si2. 11).
Iu5-tai7 sim-lai7 kong2, Kia*-liau2 Si7-lah8 iah8 si2, chhin-chhiu*7 i
nng7 e5 hia* chit8-iu*7; chiu7 tui3 i e5 sim-pu7 Tha-ma2 kong2, Li2 khi3
toa3 lin2 lau7-pe7 e5 ke chiu2-koa*2, theng3-hau7 goa2 e5 kia*2 Si7-lah8
tiong2-seng5. Tha-ma2 chiu7 to3--khi3, toa3 ti7 in lau7-pe7 e5 ke.

12). Ke3 ku2-ku2, Iu5-tai7 e5 boo2 Su-a e5 cha-boo2-kia*2 si2; Iu5-tai7
siu7 an-ui3; chiu7 kap i e5 peng5-iu2 A-too7-lan5 lang5 Hi-lah8
chiu*7-khi3 Teng5-na2, kau3 i chian2 iu*5-mng5 e5 lang5 hia. 13). U7
lang5 ka7 Tha-ma2 kong2, Lin2 ta-koa* chiu*7-khi3 Teng5-na2, chian2 i e5
iu*5 e5 mng5. 14). Tha-ma2 khoa*3-ki*3 Si7-lah8 i2-keng tiong2-seng5,
iau2 bo5 chhoa7 i choe3-boo2; chiu7 thng3 i chiu2-koa*2 e5 sa*, eng7
phe3 ta3-bin7, koh moa sin-the2; che7 ti7 Teng5-na2 e5 loo7, I-na2-in3
mng5-khau2. 15). Iu5-tai7 khoa*3-ki*3 i, liah8-choe3 si7 chhiong-ki,
in-ui7 i u7 ta3-bin7. 16). Chiu7 oat-khi3 loo7-pi* chiu7-kun7 i; kong2,
Lai5, hoo7 goa2 kap li2 sa*-kap khun3; in-ui7 m7-chai si7 i e5 sim-pu7;
in3 kong2, Li2 beh kap goa2 khun3, beh eng7 sim2-mih8 hoo7 goa2? 17).
Iu5-tai7 kong2, Goa2 tui3 iu*5-kun5-lai7 liah8 chit8 chiah soa*-iu*5-a2,
kia3--lai5 hoo7 li2. Kong2, Li2 beh eng7 mih8 hoo7 goa2 choe3
chun2-tng3, theng3-hau7 li2 kia3-lai5 mah? 18). Iu5-tai7 kong2, Goa2
tioh8 sim2-mih8 hoo7 li2 choe3 chun2-tng3? I chiu7 kong2, Li2 e5 in3,
li2 e5 toa3, kap li2 chhiu2--nih e5 koai*2-a2; chiu7 hoo7 i, kap i
khun3; i chiu7 tui3 Iu5-tai7 hoai5-in7. 19). Tha-ma2 khi2-lai5 khi3;
thng3 i e5 phe3, iu5-gôan chheng7 i chiu2-koa*2 e5 sa*. 20). Iu5-tai7
thok i e5 peng5-iu2 A-too7-lan5 lang5 sang3 chit8 chiah soa*-iu*5-a2,
beh tui3 hit e5 hu7-jin5-lang5 e5 chhiu2 theh8 chun2-tng3; chhe7 i boe7
tioh8. 21). Chiu7 mng7 hit soo2-chai7 e5 lang5 kong2, I-na2-in3 loo7-pi*
e5 chhiong-ki ti7 tah-loh8? in kong2, chit-ui7 bo5 chhiong-ki. 22). I
to3--khi3 ki*3 Iu5-tai7 kong2, Goa2 chhe7 i bo5; hit-ui7 e5 lang5 iah8
kong2, Chit-ui7 bo5 chhiong-ki. 23). Iu5-tai7 kong2, Ku3-chai7 i
theh8-khi3, bian2-tit lan2 kian3-siau3; li2 khoa*3, goa2 i2-keng chiong
chit chiah soa*-iu*5-a2 sang3 i, li2 keng2-jian5 chhe7 i bo5. 24).
Iok-liok8 ke3 sa*-geh8-jit8, u7 lang5 ka7 Iu5-tai7 kong2, Li2 e5 sim-pu7
Tha-ma2 choe3 chhiong-ki; koh in-ui7 kia*5-im5, soa3 u7 sin-in7.
Iu5-tai7 kong2, Ka7 i thoa--chhut-lai5 sio. 25). Tha-ma2 hoo7 lang5
thoa--chhut-lai5 e5 si5, chiu7 chhe lang5 khi3 ki*3 i e5 ta-koa* kong2,
Chiah e5 mih8 si7 chi7-chui7 e5, goa2 chiu7-si7 tui3 i lai5 hoai5-in7.
26). Koh kong2, Chhia*2 li2 jin7, khoa*3 chit e5 in3 kap toa3 kap
koai*2-a2 si7 chi7-chui7 e5. Iu5-tai7 jin7-tit, chiu7 kong2, I pi2 goa2
khah u7-gi7; in-ui7 goa2 bo5 chiong i ke3 hoo7 goa2 e5 kia*2 Si7-lah8;
tui3 hit-tiap8 Iu5-tai7 bo5 koh chhin-kun7 i. 27). Tha-ma2 tit-beh si*
e5 si5, chai i pak-too2-lai7 si7 siang-e5. 28). Teh si* e5 si5, chit8 e5
gin2-a2 chhun chit8 ki chhiu2 chhut-lai5; khioh-chia2 theh8 ang5-soa*3
pak8 ti7 i e5 chhiu2 kong2, Chit-e5 si7 tai7-seng chhut-e5. 29).
Au7-lai5 i e5 chhiu2 kiu--jip8-khi3; te7-ji7--e5 chhut-si3; khioh-chia2
kong2, Li2 sia*2-su7 chong5--chhut-lai5? chit e5 piak-phoa3 si7
ui7-tioh8 li2; soo2-i2 ka7 i ho7-mia5 choe3 Hoat-lek8-su. 30). Au7-lai5
hit-e5, chhiu2 pak8 ang5-soa*3--e5, iah8 si*--chhut-lai5; chiu7 ho7 i e5
mia5 choe3 Sia7-lah8.


[39] Iok-sek hoo7 lang5 toa3 loh8-khi3 Ai-kip8; u7 chit8 e5 Ai-kip8
lang5, si7 Hoat-lo2 e5 jin5-sin5 si7-oe7-tiu*2 Pho-the5-hoat, tui3
hiah-e5 toa3 i lai5 e5 I2-sit8-ma2-li7 lang5 e5 chhiu2 boe2--khi3. 2).
Ia5-ho5-hoa kap i sa*-kap ti7-teh, hoo7 i tak8-hang7 heng-thong; toa3
ti7 i e5 chu2-lang5 Ai-kip8 lang5 e5 ke. 3). I e5 chu2-lang5 khoa*3-ki*3
Ia5-ho5-hoa kap i sa*-kap ti7-teh; koh Ia5-ho5-hoa hoo7 i e5 chhiu2 soo2
choe3--e5 long2 heng-thong. 4). Iok-sek chiu7 ti7 chu2-lang5 e5
bin7-cheng5 tit-tioh8 un-tian2, lai5 hok8-sai7 i; chu2-lang5 siat-lip8 i
koan2-li2 i e5 ke, chiong it-chhe3 soo2-u7--e5 kau i e5 chhiu2. 5). Tui3
chu2-lang5 siat-lip8 i koan2-li2 ke-su7, kap i it-chhe3 soo2-u7--e5,
Ia5-ho5-hoa ui7-tioh8 Iok-sek e5 ian5-koo3, su3-hok ti7 hit e5 Ai-kip8
lang5 e5 ke; ki*3-na7 ke-lai7 kap chhan5--nih it-chhe3 soo2-u7--e5,
long2 tit-tioh8 Ia5-ho5-hoa su3-hok. 6). I chiong it-chhe3 soo2-u7--e5,
long2 kau Iok-sek e5 chhiu2; tu5-khi3 i soo2 chiah8 e5 mih8 i2-goa7,
pat8-hang7 soo2-u7--e5, long2 m7-chai. Iok-sek sui2 koh ho2-si*-choe3.

7). Chiah e5 tai7-chi3 i2-au7, Iok-sek e5 chu2-bu2 chu3-sin5 khoa*3--i,
kong2, Lai5 kap goa2 khun3. 8). Iok-sek m7-than3, tui3 i e5 chu2-bu2
kong2, Li2 khoa*3, ke-lai7 u7 sim2-mih8 ti7 goa2 e5 chhiu2, goa2 e5
chu2-lang5 long2 m7-chai; i i2-keng chiong soo2-u7--e5 kau ti7 goa2 e5
chhiu2; ti7 chi2 ke-lai7 bo5 chit8-e5 pi2 goa2 khah-toa7; 9). li2
i2-goa7, i bo5 chit8-hang7 bo5 kau goa2, in-ui7 li2 si7 i e5 boo2; goa2
chai*2-iu*7 thang kia*5 chit e5 toa7-phai*2, lai5 tek-choe7 Siong7-te3?
10). Au7-lai5 i tak8-jit8 kap Iok-sek kong2-oe7; Iok-sek bo5 thia* i e5
oe7; bo5 kap i khun3, iah8 bo5 kap i choe3-tui. 11). U7 chit8-jit8,
Iok-sek jip8 chhu3 pan7 i e5 tai7-chi3; ke-lai7 e5 lang5 bo5 chit8-e5
ti7 chhu3-lai7. 12). Hu7-jin5-lang5 chiu7 khiu2 i e5 sa* kong2, Li2 lai5
kap goa2 khun3; Iok-sek chiong sa* pang3 ti7 i e5 chhiu2, chau2
chhut-khi3 goa7-bin7. 13). Hu7-jin5-lang5 khoa*3-ki*3 Iok-sek chiong sa*
pang3 ti7 i chhiu2--nih, koh chau2-chhut goa7-bin7; 14). chiu7 kio3
ke-lai7 e5 lang5 lai5, tui3 in kong2, Lin2 khoa*3--teh, i toa3 chit8 e5
Hi-pek-lai5 lang5 jip8-lai5 lan2 e5 ke beh hi3-lang7 lan2; i lai5 goa2
chia, beh kap goa2 khun3, goa2 chiu7 toa7-sia* hoah; 15). i thia*-ki*3
goa2 chhut-sia* hoah, chiu7 chiong i e5 sa* pang3 ti7 goa2 chia,
chau2-chhut goa7-bin7. 16). Hu7-jin5-lang5 chiong Iok-sek e5 sa* siu ti7
i hia, theng3-hau7 i e5 chu2-lang5 to3--lai5. 17). Chiu7 tui3 i
kong2-khi2 chiah e5 su7; kong2, Li2 soo2 toa3-lai5 lan2 chia, hit e5
Hi-pek-lai5 e5 loo5-pok8, kau3 goa2 chia, beh hi3-lang7 goa2; goa2
chhut-sia* hoah, i chiong i e5 sa* pang3 ti7 goa2 chia, chau2-chhut
goa7-bin7. 19). Chu2-lang5 thia*-ki*3 i e5 boo2 tui3 i soo2 kong2 e5
oe7, kong2, Li2 e5 loo5-pok8 chhin-chhiu*7 an2-ni khoan2-thai7 goa2, i
chiu7 siu7-khi3. 20). Iok-sek e5 chu2-lang5 chiong i koai*-loh8 ka*,
chiu7-si7 ong5 e5 choe7-hoan7 siu7 koai* e5 soo2-chai7; tui3 an2-ni
Iok-sek ti7 hit e5 ka*-lai7.

21). Chong2-si7 Ia5-ho5-hoa kap Iok-sek ti7-teh, si-un hoo7 i; hoo7 i
ti7 koan2-ka* e5 lang5 e5 bin7-cheng5 tit-tioh8 un-tian2. 22).
Koan2-ka*--e5 chiu7 chiong ka*-lai7 soo2 u7 e5 hoan7-lang5 long2 kau
Iok-sek e5 chhiu2; in ti7-hia soo2 choe3 e5 tai7-chi3, long2 si7 i teh
choe3. 23). Ki*3-na7 Iok-sek chhiu2-e7 e5 tai7-chi3, koan2-ka*--e5
it-khai3 bo5 chhap; in-ui7 Ia5-ho5-hoa kap Iok-sek ti7-teh, koh i soo2
choe3--e5, Ia5-ho5-hoa long2 hoo7 i heng-thong.


[40] Chiah e5 tai7-chi3 i2-au7 Ai-kip8 ong5 e5 chiu2-cheng3 kap
tu5-pang5 tek-choe7 in e5 chu2 Ai-kip8 ong5. 2). Hoat-lo2 siu7-khi3 i
nng7 e5 jin5-sin5, chiu7-si7 chiu2-cheng3-tiu*2 kap tu5-pang5-tiu*2, 3).
chiong in koai* ti7 si7-oe7-tiu*2 hu2-lai7 e5 ka*, chiu7-si7 Iok-sek
siu7 koai* e5 soo2-chai7. 4). Si7 -oe7-tiu*2 chiong in kau-tai3 Iok-sek,
i chiu7 su-hau7 in; in chiu7 ti7 ka*-lai7 u7 hiah-ku2. 5). Siu7-koai*
ti7 ka*--e5, Ai-kip8 ong5 e5 chiu2-cheng3 kap tu5-pang5, nng7-lang5
tang5 chit8-mi5 kok bang7-ki*3 chit8 e5 bang7, long2 chiau3 tak8 e5
bang7 e5 i3-gi7 lai5 bang7. 6). Kau3 thi*-kng, Iok-sek jip8--khi3 in
hia, khoa*3-ki*3 in u7 iu-bun7 e5 khoan2-sit. 7). I chiu7 mng7 Hoat-lo2
nng7 e5 jin5-sin5, chiu7-si7 kap i pi*5-pi*5 koai* ti7 chu2-lang5
hu2-lai7--e5, kong2, Kin-a2-jit8 lin2 sia*2-su7 bin7 tai3-iu-iong5? 8).
In ka7 i kong2, Goan2 tak8-lang5 bang7-ki*3 chit8 e5 bang7, bo5 lang5
thang oan5. Iok-sek ka7 in kong2, Oan5-bang7 kiam2-m7-si7 chai7 ti7
Siong7-te3 mah? chhia*2 lin2 ka7 goa2 kong2. 9). Chiu2-cheng3 chiu7 tui3
Iok-sek pai5-liat8 i e5 bang7, kong2, Goa2 bang7-tiong khoa*3-ki*3 u7
chit8 chang5 phu5-to5-chhiu7 ti7 goa2 e5 bin7-cheng5; 10). chhiu7-teng2
u7 sa*-ki, chhin-chhiu*7 u7 hoat-ge5 khui-hoe; i e5 pha kiat-chia*5 sek8
e5 phu5-to5. 11). Hoat-lo2 e5 poe ti7 goa2 e5 chhiu2-lai7, goa2 chiu7
theh8 phu5-to5, nih8 i ti7 Hoat-lo2 e5 poe-lai7, chiong poe phang5 kau
Hoat-lo2 e5 chhiu2. 12). Iok-sek ka7 i kong2, Li2 e5 bang7 si7 an2-ni
oan5; sa*-ki chiu7-si7 sa*-jit8; 13). koh sa*-jit8, Hoat-lo2 beh
ku2-khi2 li2 e5 thau5, hok8-to3 li2 e5 koa*-chit; Hoat-lo2 e5 chiu2-poe
beh iu5-gôan he7 ti7 li2 e5 chhiu2, chhin-chhiu*7 cheng5 choe3 i e5
chiu2-cheng3 chit8-iu*7. 14). Li2 na7 tek-chi3 e5 si5, tioh8 ki3-liam7
goa2, si-un hoo7 goa2; ti7 Hoat-lo2 e5 bin7-cheng5 thoe3 goa2 kong2
chit8 sia*; kiu3 goa2 chhut chit e5 ka*. 15). Goa2 sit8-chai7 si7 tui3
Hi-pek-lai5 lang5 e5 toe7 siu7-boe7--lai5-e5; goa2 ti7-chia iah8 bo5
choe3-chhut sim2-mih8, hoo7 in ka7 goa2 koai*-loh8 ka*. 16). Tu5-pang5
khoa*3-ki*3 bang7 oan5-liau2 ho2, chiu7 ka7 Iok-sek kong2, Goa2 iah8 ti7
goa2 e5 bang7-tiong khoa*3, ti7 goa2 e5 thau5-khak-teng2 u7 sa*-kheng
pek e5 pia*2; 17). teng2-bin7 hit-kheng u7 toe2 Hoat-lo2 soo2 chiah8
tak8-ho7 pek e5 mih8; u7 chiau2 lai5 teh goa2 thau5-khak-teng2
kheng-lai7 e5 mih8. 18). Iok-sek in3 i kong2, Li2 e5 bang7 si7 an2-ni
oan5; sa* khia kheng si7 sa*-jit8; 19). koh sa*-jit8, Hoat-lo2 beh
ku2-khi2 li2 e5 thau5-khak li7-khui li2, tiau3 li2 ti7 chha5--nih; beh
u7 pe-chiau2 lai5 teh li2 sin-khu e5 bah. 20). Kau3 te7-sa* jit8, si7
Hoat-lo2 e5 si*-jit8, i ui7 cheng3 jin5-sin5 pai5-siat ian5-siah8; ti7
chiah e5 jin5-sin5 e5 tiong-kan, thai-ku2 chiu2-cheng3, kap tu5-pang5;
21). hoo7 chiu2-cheng3-tiu*2 hok8-to3 koa*-chit; i iu5-gôan phang5-poe
ti7 Hoat-lo2 e5 chhiu2; 22). chong2-si7 chiong tu5-pang5-thau5
tiau3--khi2-lai5; tu2-tu2 chiau3 Iok-sek soo2 ka7 in oan5--e5. 23).
Na7-si7 chiu2-cheng3-tiu*2 bo5 liam7-tioh8 Iok-sek, keng2-jian5
boe7-ki3-tit i.


[41] Ke3 nng7-ni5 ka-nng5, Hoat-lo2 bin5-bang7; bang7-ki*3 i khia7 ti7
ho5-pi*, 2). khoa*3-ki*3 chhit chiah gu5-bu2 tui3 ho5--nih khi2-lai5,
sui2 koh pui5; ti7 loo5-tek-a2-lai7 teh chiah8. 3). Te3-au7 koh u7 chhit
chiah gu5-bu2 tui3 ho5--nih khi2--lai5, khiap-si3 koh san2; kap cheng5
hiah e5 gu5 tang5-khia7 ti7 ho5-pi*. 4). Chiah e5 khiap-si3 koh san2 e5
gu5-bu2 it-chin7 chiah8 hi2 chhit-chiah sui2 koh pui5 e5 gu5. Hoat-lo2
chiu7 chhi*2. 5). I koh khun3, te7-ji7 pai2 bin5-bang7; bang7-ki*3 chit8
chang5 beh8 chhut chhit-sui7, phauh koh ho2. 6). Au7-lai7 khoa*3-ki*3
koh chhut chhit-sui7, pha*3-pha*3, koh hoo7 tang-hong sau3-phai*2. 7).
Chiah e5 pha*3 e5 sui7 thun hi2 chhit-sui7 phauh koh pa2-moa2--e5.
Hoat-lo2 chhi*2, chiah chai si7 bang7--ki*3. 8). Kau3 thi*-kng, Hoat-lo2
sim bo5 peng5-an; chiu7 chhe lang5 tiau3 Ai-kip8 soo2 u7 e5 sut8-su7,
phok-su7 lai5; Hoat-lo2 chiu7 chiong i soo2 bang7-ki*3--e5 ka7 in kong2;
in bo5 lang5 oe7 ka7 Hoat-lo2 oan5.

9). Hit-si5 chiu2-cheng3-tiu*2 ka7 Hoat-lo2 kong2, Goa2 kin-a2-jit8
ki3-tit goa2 e5 choe7. 10). Cheng5 Hoat-lo2 siu7-khi3 jin5-sin5, chiong
goa2 kap tu5-pang5-thau5 koai* ti7 si7-oe7-tiu*2 hu2-lai7 e5 ka*. 11).
Goa2 kap i, nng7-lang5 siang5 hit-mi5 u7 bang7-ki*3, kok chiau3 i e5
bang7 e5 i3-gi7 lai5 bang7. 12). Ti7-hia, kap goan2 ti7-teh, u7 chit e5
Hi-pek-lai5 e5 siau3-lian5 lang5, si7 si7-oe7-tiu*2 e5 loo5-pok8, goan2
ka7 i kong2, i chiu7 ka7 goan2 oan5 goan2 e5 bang7; si7 chiau3 goan2
tak8-lang5 e5 bang7 lai5 oan5. 13). Au7-lai7 tu2-tu2 chiau3 i soo2 ka7
goan2 oan5--e5 lai5 chia*5; i hoo7 goa2 hok8-chit, hit-lang5 siu7 tiau3
lai5 si2.

14). Hoat-lo2 chiu7 chhe lang5 khi3 tiau3 Iok-sek, in chiu7 kin2-kin2
chhoa7 i chhut-ka*; i chiu7 chian2-hoat, oa*7 i e5 sa*, lai5 ki*3
Hoat-lo2. 15). Hoat-lo2 ka7 Iok-sek kong2, Goa2 bang7-ki*3 chit8 e5
bang7, bo5 lang5 oe7 oan5--i; goa2 thia*-ki*3 lang5 kong2 kau3 li2
thia*-ki*3 bang7 chiu7 oe7 oan5. 16). Iok-sek in3 Hoat-lo2 kong2, Che
m7-si7 chai7-ti7 goa2; Siong7-te3 beh chiong peng5-an chi2-si7 Hoat-lo2.
17). Hoat-lo2 ka7 Iok-sek kong2, 18). Goa2 bang7-ki*3 goa2 khia7 ti7
ho5-pi*, u7 chhit chiah gu5-bu2 tui3 ho5--nih khi2--lai5, pui5 koh sui2;
ti7 loo5-tek-a2-lai7 teh chiah8; 19). te3-au7 koh u7 chhit chiah gu5-bu2
khi2--lai5, nng7-chia*2, chin khiap-si3, koh chin san2; pian3 Ai-kip8
toe7, goa2 m7-bat khoa*3-ki*3 kau3 chiah phai*2. 20). Chiah e5 san2 koh
khiap-si3 e5 gu5-bu2 it-chin7 chiah8 tai7-seng hi2 chhit chiah pui5 e5
gu5-bu2; 21). thun loh8 pak, iau2-boe7 khoa*3-chhut u7 thun--loh8 khi3;
hit e5 khiap-si3 e5 khoan2 iu5-gôan kap tai7-seng bo5 koh-iu*7; goa2
chiu7 chhi*2. 22). Goa2 ti7 bang7-tiong koh khoa*3-ki*3 chit8 chang5
beh8, chhut chhit-sui7, pa2-moa2 koh ho2; 23). au7-lai7 koh chhut
chhit-sui7, koo-ta5, pha*3-pha*3, koh hoo7 tang-hong sau3-phai*2; 24).
chiah e5 pha*3-pha*3 e5 sui7 thun hi2 chhit sui7 ho2--e5. Goa2 kong2
hoo7 sut8-su7 thia*, ia7 bo5 lang5 oe7 ka7 goa2 koe2-beng5.

25). Iok-sek ka7 Hoat-lo2 kong2, Hoat-lo2 e5 bang7 chiu7-si7 chit8-e5;
Siong7-te3 soo2 beh kia*5 e5 su7, u7 chi2-si7 Hoat-lo2. 26). chhit-chiah
ho2 e5 gu5-bu2 si7 chhit-ni5; chhit-sui7 ho2--e5, iah8 si7 chhit-ni5;
bang7 si7 chit8-e5. 27). Hiah e5 te3-au7 khi2--lai5 e5 chhit chiah san2
koh khiap-si3 e5 gu5-bu2, si7 chhit-ni5; hiah e5 chhit sui7 khang-pha*3,
koh hoo7 tang-hong sau3-phai*2--e5, iah8 si7 chhit ni5; beh choe3 chhit
ni5 e5 ki-hng. 28). Siong7-te3 soo2 beh choe3 e5 su7, u7 hian2-beng5 ti7
Hoat-lo2; che si7 goa2 tui3 Hoat-lo2 soo2 kong2--e5. 29). Li2 khoa*3
Ai-kip8 pian3-toe7 beh tu2-tioh8 toa7 ho2-ni5-tang chhit-ni5; 30).
te3-au7, koh beh tu2-tioh8 ki-hng chhit-ni5; sim7-chi3 ti7 Ai-kip8 toe7
long2 boe7 ki3-tit i2-cheng5 e5 ho2-siu; choan5-toe7 beh hoo7 ki-hng
soo2 biat8; 31). in-ui7 i2-au7 e5 ki-hng thai3 siong-tiong7, chiu7
m7-chai i2-cheng5 toe7-hng e5 ho2-siu. 32). Lun7-kau3 Hoat-lo2 nng7 pai2
e5 bin5-bang7, si7 in-ui7 Siong7-te3 chu3-tia*7 chit e5 tai7-chi3, koh
Siong7-te3 beh kin2-kin2 chia*5-i. 33). Soo2-i2 Hoat-lo2 tioh8 keng2
chit8 e5 u7 chhang-mia5, u7 ti3-hui7 e5 lang5, phai3 i ti7-li2 Ai-kip8
toe7. 34). Hoat-lo2 tioh8 an2-ni kia*5, koh lip8 koa*-oan5 koan2-li2
chit e5 toe7; tng chhit-ni5 ho2-ni5-tang e5 si5, Ai-kip8 toe7
soo2-siu--e5, goo7-hun7 thiu chit8-hun7; 35). hoo7 in ti7 chiong-lai5 e5
ho2-ni5-tang, chek-chu7 it-chhe3 e5 bi2-niu5; chu7-chip8 ngoo2-kok,
siu-khng3 chiau3-koo3; ti7 tak8 e5 sia*5 choe3 chiah8-mih8, kui ti7
Hoat-lo2 e5 chhiu2-thau5. 36). Soo2 chek-chu7 e5 bi2-niu5, thang choe3
Ai-kip8 toe7 chiong-lai5 chhit-ni5 ki-hng e5 loo7-eng7; bian2-tit chit
e5 toe7 hoo7 ki-hng soo2 biat8.

37). Hoat-lo2 kap i it-chhe3 e5 jin5-sin5 long2 liah8 chit e5 tai7-chi3
choe3-ho2. 38). Hoat-lo2 tui3 i e5 jin5-sin5 kong2, Lan2 kiam2 oe7
chhe7-tioh8 chit8-e5 chhin-chhiu*7 i chit e5 lang5, u7 Siong7-te3 e5
sin5 ti7 i e5 lai7-bin7 mah? 39). Hoat-lo2 tui3 Iok-sek kong2,
Siong7-te3 i2-keng chiong chit e5 tai7-chi3 long2 chi2-si7 li2,
kho2-kian3 bo5 lang5 chhin-chhiu*7 li2 u7 chit-ho7 e5 chhang-mia5
ti3-hui7. 40). Li2 thang koan2-li2 goa2 e5 ke; goa2 e5 peh-si*3 long2
tioh8 thia* li2 e5 oe7, hoo7 li2 koan2-li2; tok8-tok8 ti7 po2-cho7, goa2
pi2 li2 khah toa7. 41). Hoat-lo2 ka7 Iok-sek kong2, Goa2 ku2-khi2 li2
koan2-hat Ai-kip8 choan5-toe7. 42). Hoat-lo2 chiu7 pak i chhiu2--nih
choe3 in3 e5 chhiu2-chi2, koa3 ti7 Iok-sek e5 chng2-thau5-a2, ka7 i
chheng7 iu3-toe7-sa*; chiong kim-lian7 koa3 ti7 i e5 am7-kun2. 43). Koh
hoo7 Iok-sek che7 i e5 te7-ji7 pan7 chhia; khui-to7--e5 kio3 kong2,
Kui7; an2-ni Hoat-lo2 siat-lip8 i ti7-li2 Ai-kip8 choan5-toe7. 44).
Hoat-lo2 tui3 Iok-sek kong2, Goa2 si7 Hoat-lo2, na7 bo5 li2 u7 sia*, ti7
Ai-kip8 choan5-toe7, m7-chun2 lang5 tang7 kha-chhiu2. 45). Hoat-lo2
khim-su3 Iok-sek e5 mia5 kio3 Sat-hoat-na2-thek Pa-loe7-a; koh chiong
An-sia*5 e5 che3-si Pho-the5-hui-lah8 e5 cha-boo2-kia*2 A-se-lap8 hoo7 i
choe3-boo2. Iok-sek chiu7 chhut-sun5 Ai-kip8 toe7.

46). Iok-sek ki*3 Ai-kip8 ong5 Hoat-lo2 e5 si5, hit-ni5 sa*-chap8 he3.
Iok-sek tui3 Hoat-lo2 e5 bin7-cheng5 chhut-khi3, pian3 kia*5 Ai-kip8
choan5-toe7. 47). Chhit-e5 ho2 ni5-tang e5 lai7-bin7, toe7 e5 chhut-san2
kek8-ki5 hong-seng7. 48). Iok-sek chu7-chip8 Ai-kip8 toe7 chhit e5 ho2
ni5-tang it-chhe3 e5 bi2-niu5; chiong bi2-niu5 chek-chu7 ti7 tak8 e5
sia*5; chiu-ui5 chhan5-toe7 e5 bi2-niu5, long2 chek-chu7 ti7 i e5
pun2-sia*5. 49). Iok-sek chek-chu7 goo7-kak kek8-choe7, chhin-chhiu*7
hai2-pi* e5 soa, kau3 i theng5-chi2 bo5 sng3; in-ui7 sng3-boe7-liau2.
50). Ki-hng e5 ni5 be7-kau3 i2-cheng5, An-sia*5 e5 che3-si
Pho-the5-hui-lah8 e5 cha-boo2-kia*2 A-se-lap8 ka7 Iok-sek si* nng7 e5
kia*2. 51). Iok-sek ka7 toa7 kia*2 ho7 mia5 kio3 Ma2-na2-se; in-ui7 i
kong2, Siong7-te3 hoo7 goa2 boe7-ki3-tit goa2 it-chhe3 e5 khun3-khoo2,
kap goa2 e5 lau7-pe7 e5 choan5-ke. 52). I ka7 te7-ji7 kia*2 ho7 mia5
I2-hoat-lian5; in-ui7 i kong2, Siong7-te3 hoo7 goa2 ti7 goa2 siu7-khoo2
e5 toe7-hng heng-ong7. 53). Ai-kip8 toe7 chhit-ni5 ho2 ni5-tang i2-keng
oan5, 54). chhit-ni5 ki-hng chiu7 lai5, tu2-tu2 chiau3 Iok-sek soo2
kong2--e5; tak8-kok long2 u7 ki-hng; tok8-tok8 Ai-kip8 choan5-toe7 u7
bi2-niu5.

55). Kau3 Ai-kip8 choan5-toe7 u7 ki-hng, cheng3 peh-si*3 tui3 Hoat-lo2
ai-kiu5 bi2-niu5; Hoat-lo2 tui3 Ai-kip8 e5 cheng3-lang5 kong2, Lin2 khi3
chhe7 Iok-sek, hoan7-na7 i soo2 kong2--e5, lin2 long2 tioh8 choe3. 56).
Tng-si5 ki-hng pian3-moa2 thi*-e7; Iok-sek khui tak8 soo2-chai7 e5
chhek-chhng, thio3 bi2-niu5 hoo7 Ai-kip8 lang5; ti7 Ai-kip8 toe7 ki-hng
chin siong-tiong7. 57). Tak8-kok e5 lang5 long2 khi3 Ai-kip8, kau3
Iok-sek hia tiah8 ni2-niu5; in-ui7 thi*-e7 ki-hng chin siong-tiong7.


[42] Nga2-kok khoa*3-ki*3 Ai-kip8 u7 goo7-kak, Nga2-kok chiu7 ka7 i hiah
e5 kia*2 kong2, Lin2 sia*2-su7 teh sa*-khoa*3. 2). Koh kong2, Goa2
thia*-ki*3 Ai-kip8 u7 goo7-kak, lin2 thang loh8-khi3 hia, ui7 lan2 tiah8
tam7-poh8, hoo7 lan2 thang too7-oah8, bian2 si2. 3). Tui3 an2-ni Iok-sek
chap8 e5 hia* long2 loh8 Ai-kip8, khi3 tiah8 bi2-niu5. 4). Chong2-si7
Iok-sek e5 sio2-ti7 Pian7-nga2-bin2, Nga2-kok bo5 chhe i kap in hia*
sa*-kap khi3; in-ui7 i kong2, Kia*-liau2 i tu2-tioh8 hai7. 5). Lai5
tiah8 bi2-niu5 e5 lang5 e5 tiong-kan, I2-sek-liat8 hiah e5 kia*2 iah8 u7
lai5, in-ui7 Ka-lam5 toe7 iah8 u7 ki-hng. 6). Tng-si5 ti7-li2 Ai-kip8
toe7 e5 si7 Iok-sek; thio3 bi2-niu5 hoo7 hit soo2-chai7 e5 cheng3
peh-si*3--e5, iah8 si7 i; Iok-sek hiah e5 hia* lai5, phak-loh8 toe7 pai3
i. 7). Iok-sek khoa*3-ki*3 i hiah e5 hia*, oe7 jin7--tit, ke2-choe3
si*-hun7-lang5, tui3 in kong2 khah-giam5 e5 oe7, mng7 in kong2, Lin2
tui3 tah-loh8 lai5? in kong2, Tui3 Ka-lam5 toe7 lai5 tiah8 bi2-niu5. 8).
Iok-sek oe7 jin7-tit in hia*, in boe7 jin7--tit i. 9). Iok-sek ki3-tit
cheng5 soo2 bang7 lun7-kau3 in-e5 hiah e5 bang7, chiu7 tui3 in kong2,
Lin2 si7 cheng-tham3, lai5 tham3-thia* chit soo2-chai7 e5 hu-sit8. 10).
In tui3 i kong2, goan2 e5 chu2 ah, m7-si7, li2 e5 loo5-pok8 lai5 beh
tiah8 bi2-niu5. 11). Goan2 long2 si7 chit8-lang5 e5 kia*2, goan2 si7
lau2-sit8 lang5, li2 e5 loo5-pok8 m7-si7 cheng-tham3. 12). Iok-sek ka7
in kong2, M7-si7 an2-ni, lin2 lai5 si7 beh tham3-thia* chit soo2-chai7
e5 hu-sit8. 13). In kong2, Li2 e5 loo5-pok8 chap8-ji7 e5 hia*-ti7, si7
Ka-lam5 toe7 chit8 e5 lang5 e5 kia*2; te7-it-soe3--e5, hian7-kim ti7
goan2 lau7-pe7 hia; u7 chit8-e5 bo5--khi3 lah. 14). Iok-sek ka7 in
kong2, Goa2 tu2-a2 kong2 lin2 si7 cheng-tham3, chit e5 oe7 sit8-chai7
bo5 chho3. 15). Goa2 ki2 Hoat-lo2 e5 si*3-mia7 lai5 chiu3-choa7, na7
lin2 soah-be2 e5 sio2-ti7 bo5 kau3 chia, lin2 boe7-tit-thang chhut chit
soo2-chai7; eng7 an2-ni lai5 chhi3-giam7 lin2 e5 hu-sit8. 16). Tioh8
chhe lin2 tiong-kan chit8-lang5 khi3 chhoa7 lin2 e5 sio2-ti7 lai5, lin2
chiah-e5 long2 tioh8 koai* ti7-chia, cheng3-beng5 lin2 e5 oe7, chai lin2
seng5-sit8 a2-bo5; na7 bo5, goa2 ki2 Hoat-lo2 e5 si*3-mia7 lai5
chiu3-choa7, lin2 it-teng7 si7 cheng-tham3. 17). Tui3 an2-ni Iok-sek
chiong in long2 koai* ti7 Ka*--nih sa*-jit8.

18). Kau3 te7-sa* jit8 Iok-sek tui3 in kong2, Goa2 keng3-ui3 Siong7-te3;
lin2 chiau3 goa2 e5 oe7 kia*5, chiu7 oe7 oah8. 19). Lin2 na7 ko2-jian5
si7 lau2-sit8 lang5, lin2 hia*-ti7-tiong thang lau5 chit8-e5 pak8 ti7
lin2 hi2 ka*-lai7; chong2-si7 lin2 thang toa3 bi2-niu5 to3--khi3, kiu3
lin2 ke-lai7 e5 ki-hng, 20). chiong lin2 soah-be2 sio2-ti7 chhoa7 lai5
goa2 chia; an2-ni lin2 e5 oe7 chiu7 u7 pin5-ku3, lin2 ia7 m7-bian2 si2.
In chiu7 chiau3 an2-ni kia*5. 21). In sa*-kap kong2, Lan2 tui3 ti7 lan2
e5 sio2-ti7 sit8-chai7 u7 choe7, i ai-kiu5 lan2 e5 si5, lan2 khoa*3-ki*3
i sim-lai7 e5 kan-khoo2, ia7 m7-kheng2 thia* i; soo2-i2 chit-tiu*5 e5
khoo2-lan7 kau3 ti7 lan2. 22). Liu5-pian7 in3 in kong2, Goa2 kiam2
m7-si7 tui3 lin2 kong2, m7-thang hai7 hit e5 gin2-a2 lai5 chhu2-choe7,
tok8-tok8 lin2 m7-thia*? soo2-i2 lau5 i e5 huih e5 choe7, tui3 lan2
chiah-e5 tho2. 23). In m7-chai Iok-sek thia* oe7 hiau2--tit; in-ui7 ti7
in tiong-kan u7 eng7 hoan-ek8-koa*. 24). Iok-sek oat8-tng2-sin lau5
bak8-sai2; koh oat8-lai5 kap in kong2-oe7; chiu7 ti7 in tiong-kan chhu2
Se-bian7 chhut--lai5, ti7 in e5 bin7-cheng5 ka7 i pak8--teh. 25).
Iok-sek hoan-hu3 lang5 chiong goo7-kak jip8 ti7 in e5 khi3-ku7 kau3
moa2-moa2, ia7 chiong in tak8-lang5 e5 gun5 he7 ti7 in e5 poo3-te7-lai7,
lai5 heng5 in, koh eng7 loo7--nih e5 chiah8-mih8 hoo7 in; lang5 chiu7
chiau3 an2-ni lai5 ka7 in choe3.

26). In chiu7 chiong goo7-kak hoo7 in e5 lu5 chai3, chiu7 li7-khui hia
khi3. 27). Kau3 hioh-mi5 e5 soo2-chai7, in tiong-kan u7 chit8-lang5
thau2-khui i e5 poo3-te7, beh theh8 hoo7 lu5 chiah8, chiah khoa*3-ki*3 i
e5 gun5 iu5-gôan ti7--teh, he7 ti7 poo3-te7-khau2. 28). Chiu7 ka7 i e5
hia*-ti7 kong2, Goa2 e5 gun5 heng5 to3-tng2, li2 khoa*3, iu5-gôan ti7
goa2 e5 poo3-te7-lai7; in chiu7 kia* kau3 bo5 sim-koa*,
ngiauh8-ngiauh8-chhoah, sa*-kap kong2, Siong7-te3 an2-ni khoan2-thai7
lan2 si7 sim2-mih8? 29). In kau3 Ka-lam5 toe7, kau3 in lau7-pe7 Nga2-kok
hia, chiong soo2 tu2-tioh8 e5 su7 long2 ka7 i kong2, kong2, Hit-lang5,
chiu7-si7 hit soo2-chai7 e5 chu2, tui3 goan2 kong2 chin giam5 e5 oe7,
liah8 goan2 choe3 hit soo2-chai7 e5 cheng-tham3. 31). Goan2 ka7 i kong2,
Goan2 si7 lau2-sit8 lang5, goan2 m7-si7 cheng-tham3, 32). goan2 si7
chap8-ji7 e5 hia*-ti7, si7 goan2 lau7-pe7 e5 kia*2; u7 chit8-e5
bo5--khi3, te7-it-soe2-e5 hian7-kim kap goan2 lau7-pe7 ti7 Ka-lam5 toe7.
33). Hit-lang5 chiu7-si7 hit soo2-chai7 e5 chu2, ka7 goan2 kong2, Na7
ai3 ho7 goa2 chai lin2 si7 lau2-sit8 lang5, lin2 hia*-ti7-tiong thang
lau5 chit8-e5 ti7 goa2 chia, lin2 chiah-e5 thang toa3 goo7-kak
to3--khi3, kiu3 lin2 ke-lai7 e5 ki-hng; 34). chhoa7 lin2 soah-be2 e5
sio2-ti7 lai5 goa2 chia, goa2 chiu7 chai lin2 m7-si7 cheng-tham3, si7
lau2-sit8 lang5; an2-ni goa2 chiu7 chiong lin2 e5 hia*-ti7 kau hoo7
lin2, lin2 ia7 thang ti7 chit soo2-chai7 boe2-boe7.

35). Au7-lai5 in pia*3 in e5 poo3-te7, bo5 phah-sng3, in tak8-lang5 e5
gun5-pau long2 ti7 in e5 poo3-te7-lai7; in kap in lau7-pe7 khoa*3-ki*3
gun5-pau chiu7 long2 kia*-hia*5. 36). In e5 lau7-pe7 Nga2-kok ka7 in
kong2, Lin2 hoo7 goa2 sit-loh8 goa2 e5 kia*2; Iok-sek bo5--khi3,
Se-bian7 ia7 bo5--khi3, lin2 koh beh chhoa7 Pian7-nga2-bin2 khi3; chiah
e5 tai7-chi3 long2 si7 hai7-tioh8 goa2. 37). Liu5-pian7 ka7 i e5
lau7-pe7 kong2, Goa2 na7 bo5 chhoa7 i to3-lai5 kau li2, li2 thang thai5
goa2 nng7 e5 kia*2; choe3 li2 thang chiong i kau-tai3 goa2, goa2
tek-khak chhoa7 i to3--lai5 kau li2. 38). Nga2-kok kong2, goa2 e5 kia*2
goa2 bo5 beh hoo7 i kap lin2 khi3; i e5 hia* i2-keng si2, chi2-u7 chhun
i; i na7 ti7 lin2 soo2 kia*5 e5 loo7 tu2-tioh8 ham7-hai7, he! chiu7-si7
lin2 hoo7 goa2 peh8-thau5-mng5 chhi*-chham2 loh8 im-hu2.


[43] Hit soo2-chai7 ki-hng chin-toa7. In tui3 Ai-kip8 toa3-lai5 e5
goo7-kak i2-keng chiah8-liau2, in lau7-pe7 ka7 in kong2, Lin2 tioh8 khi3
ka7 lan2 tiah8 tam7-poh8 bi2-niu5 lai5. 3). Iu5-tai7 in3 i kong2,
Hit-lang5 chhiat-chhiat hoan-hu3 goan2 kong2, Lin2 sio2-ti7 na7 bo5 kap
lin2 sa*-kap lai5, lin2 chiu7 boe7 tit-tioh8 ki*3 goa2 e5 bin7. 4). Lin2
na7 chhe goan2 sio2-ti7 kap goan2 sa*-kap khi3, goan2 chiu7 loh8--khi3,
ka7 li2 tiah8 bi2-niu5. 5). Li2 na7 m7 chhe i khi3, goan2 chiu7 m7
loh8--khi3; in-ui7 hit-lang5 ka7 goan2 kong2, Lin2 sio2-ti7 na7 bo5 kap
lin2 sa*-kap lai5, lin2 chiu7 boe7 tit-tioh8 ki*3 goa2 e5 bin7. 6).
I2-sek-liat8 kong2, Lin2 sia*2-su7 an2-ni hai7 goa2, ka7 hit-lang5 kong2
lin2 iau2 u7 sio2-ti7 ah? 7). In in3 kong2, Hit-lang5 ti3-i3 mng7 goan2
kap goan2 chhin-chok8 e5 tai7-chi3 kong2, Lin2 lau7-pe7 iau2 ti7-teh
bo5? lin2 iau2 u7 hia*-ti7 bo5? goan2 chiau3 i soo2 mng7--e5 ka7 i
kong2; goan2 thai2-tho2 oe7 chai i beh kong2, Tioh8 toa3 lin2 sio2-ti7
loh8--lai5? 8). Iu5-tai7 koh ka7 i e5 lau7-pe7 I2-sek-liat8 kong2, Li2
chhe gin2-a2 kap goa2 khi3, goan2 chiu7 khi2-sin khi3, thang hoo7 goan2
kap li2, i2-kip8 goan2 e5 gin2-a2, tit-tioh8 oah8, bian2 si2. 9). Goa2
ka7 i po2, li2 thang tui3 goa2 tho2; goa2 na7 bo5 chhoa7 i to3-lai5,
khia7 ti7 li2 e5 bin7-cheng5, goa2 goan7 it-seng tam-tng choe7. 10).
Lan2 na7 m7-si7 u7 ian5-chhian5, i2-keng te7-ji7-pai2 to3--lai5 lah.
11). In lau7-pe7 I2-sek-liat8 tui3 in kong2, Na7 si7 an2-ni, lin2 chiu7
tioh8 an2-ni choe3; thang chhu2 chit soo2-chai7 te7-it ho2 e5
thoo2-san2, ju2-hiu* tam7-poh8, phang-bit8 tam7-poh8, i2-kip8
hiu*-liau7, but8-ioh8, hui2-chi2, heng7-jin5 , long2 siu ti7 khi2-ku7
lai7; toa3--khi3 sang3 hit-lang5. 12). Koh tioh8 toa3 gun5 teng5-pe7,
iah8 tioh8 chiong lin2 poo3-te7-khau2, i heng5 lin2 e5 gun5, toa3
to3-tng2 khi3 hoo7--i; hit-e5 kiam2-chhai2 si7 sit-chho3; 13). iah8
chhoa7 lin2 sio2-ti7 khi2-sin, khi3 koh ki*3 hit-lang5. 14). Tok8-tok8
goan7 choan5-leng5 e5 Siong7-te3 hoo7 lin2 ti7 hit-lang5 e5 bin7-cheng5
tit-tioh8 lin5-bin2; chiong lin2 hit e5 hia*-ti7 kap Pian7-nga2-bin2 kau
lin2; goa2 na7 sit-loh8 goa2 e5 kia*2, iah8 tioh8 hoo7 i sit-loh8
chiu7-si7. 15). Tui3 hit-tiap8 in toa3 hiah e5 le2-mih8, iah8 toa3 gun5
teng5-pe7, koh chhoa7 Pian7-nga2-bin2, khi2-sin loh8--khi3 Ai-kip8;
khia7 ti7 Iok-sek e5 bin7-cheng5.

16). Iok-sek khoa*3-ki*3 Pian7-nga2-bin2 kap in sa*-kap lai5, chiu7 tui3
koan2-ke--e5 kong2, Chhoa7 chiah e5 lang5 khi3 chhu3-lai7, thai5
cheng-si*, pi7-pan7 ian5-siah8; in-ui7 jit8-tau3, chiah e5 lang5 beh kap
goa2 sa*-kap chiah8. 17). Hit-lang5 chiu7 chiau3 Iok-sek e5 oe7 khi3
kia*5; chhoa7 in hiah e5 lang5 jip8 Iok-sek e5 chhu3. 18). Hiah e5
lang5, in-ui7 hoo7 i chhoa7 kau3 Iok-sek e5 chhu3, chiu7 kia*-hia*5;
kong2, Chhoa7 lan2 kau3 chia, tek-khak si7 in-ui7 thau5-chit8-pai2 heng5
lan2 ti7 poo3-te7-lai7 e5 gun5, beh chhe7 lan2 e5 khang-phang7, he7
chhiu2 hai7 lan2, kiong5-kiong5 liah8 lan2 choe3 loo5-pok8, chhiu*2 lan2
e5 lu5. 19). In chiu7 oa2-kun7 Iok-sek e5 koan2-ke--e5, ti7
chhu3-mng5-khau2 kap i kong2-oe7, 20). kong2, Goa2 e5 chu2 ah, goan2
thau5-pai2 loh8-lai5, sit8-chai7 si7 beh tiah8 bi2-niu5; 21). au7-lai5
kau3 hioh-mi5 e5 soo2-chai7, khui goan2 e5 poo3-te7, bo5 phah-sng3,
goan2 tak8-lang5 e5 gun5 chiok-soo3 iu5-gôan ti7 tak8-lang5 e5
poo3-te7-khau2; ta* goan2 u7 koh toa3--lai5; goan2 leng7-goa7 u7 koh
toa3 gun5 beh lai5 tiah8 bi2-niu5; 22). goan2 m7-chai chi7-chui7 chiong
goan2 e5 gun5 he7 ti7 goan2 e5 poo3-te7-lai7. 23). Koan2-ke--e5 kong2,
Choe3 lin2 an-sim, bian2 kia*; si7 lin2 e5 Siong7-te3, kap lin2 lau7-pe7
e5 Siong7-te3, siu*2-su3 lin2 chai5-po2 ti7 lin2 e5 poo3-te7-lai7; lin2
e5 gun5 goa2 i2-keng siu-liau2. Chiu7 chhoa7 Se-bian7 chhut-lai5 hoo7
in. 24). Hit-lang5 chiu7 chhoa7 hiah e5 lang5 jip8 Iok-sek e5 chhu3,
phang5 chui2 hoo7 in, in chiu7 soe2 kha; koh theh8 chhau2-liau7 chhi7 in
e5 lu5. 25). In chiu7 pi7-pan7 hiah e5 le2-mih8, theng3-hau7 Iok-sek
jit8-tau3 to3--lai5; in-ui7 in thia*-ki*3 beh ti7-hia chiah8.

26). Iok-sek to3--lai5 kau3 chhu3, in chiu7 chiong soo2 toa3--lai5 e5
le2-mih8 theh8 jip8 chhu3 sang3--i; koh phak ti7 toe7--nih pai3 i. 27).
Iok-sek mng7 in peng5-an; koh kong2, Lin2 e5 lau7-pe7, chiu7-si7 lin2
soo2 kong2 hit e5 lau7-lang5, peng5-an mah? i iau2 ti7--teh mah? 28). In
in3 kong2, Li2 e5 loo5-pok8, goan2 e5 lau7-pe7 peng5-an, i iau2 ti7-teh;
in chiu7 a*3-thau5 pai3 i. 29). Iok-sek kiah8-bak8 khoa*3-ki*3 i
tang5-bu2 e5 sio2-ti7, Pian7-nga2-bin2; chiu7 kong2, Li2 soo2 ka7 goa2
kong2 soah-be2 sio2-ti7, si7 chit-e5 mah? Koh kong2, Soe3-kia*2, goan7
Siong7-te3 si-un hoo7 li2. 30). Iok-sek thia*3 sio2-ti7 e5 cheng5 toa7
siu7 kek-tong7; chiu7 koa*2-kin2 chhe7 chit8-ui7 thang thi5-khau3; jip8
i e5 pang5-keng thi5-khau3; 31). au7-lai5 soe2-bin7 chhut-lai5,
bian2-kiong2 lun2--teh; hoan-hu3 khui-toh. 32). In chiu7 ui7 Iok-sek
leng7-goa7 pai5 chit8 te3 toh, ui7 hiah e5 lang5 koh pai5 chit8 te3,
iah8 ui7 kap Iok-sek sa*-kap chiah8 e5 Ai-kip8 lang5 leng7-goa7 pai5
chit8-te3; in-ui7 Ai-kip8 lang5 boe7 thang kap Hi-pek-lai5 lang5 sa*-kap
chiah8, che si7 Ai-kip8 lang5 soo2 iam3-oo*3. 33). Hiah e5 lang5 che7
ti7 i e5 bin7-cheng5, toa7-soe3 chiau3 in ni5-he3 e5 chhu3-su7; hiah e5
lang5 tai7-ke gong5-ngiah8. 34). Iok-sek chiong i bin7-cheng5 e5
chiah8-mih8, pun hoo7 in; tok8-tok8 Pian7-nga2-bin2 soo2 tit-tioh8--e5,
pi2 pat8-lang5 goo7-pe7 choe7; in chiu7 lim chiu2, kap Iok-sek sa*-kap
ian3-lok8.


[44] Iok-sek hoan-hu3 koan2-ke--e5 kong2, chiong bi2-niu5 jip8 moa2
chiah e5 lang5 e5 poo3-te7, chin7 in soo2 oe7 toa3--e5; koh chiong
tak8-lang5 e5 gun5 lok ti7 i e5 poo3-te7-khau2. 2). Iah8 chiong goa2 e5
poe, chiu7-si7 hit te3 gun5-poe, he7 ti7 siau3-lian5--e5 e5
poo3-te7-khau2; i tiah8 goo7-kak e5 gun5 iah8 soa3 he7--teh.
Koan2-ke--e5 chiu7 chiau3 Iok-sek soo2 kong2 e5 oe7 khi3 kia*5. 3). Thi*
chit8-e7 kng, chiu7 chhe hiah e5 lang5 kap in e5 lu5 khi3. 4). In chhut
sia*5 kia*5 bo5 joa7-hng7, Iok-sek ka7 koan2-ke--e5 kong2, Khi2--lai5,
khi3 tui-jip hiah e5 lang5, tui-tioh8, chiu7 ka7 in kong2, Lin2
sia*2-su7 eng7 phai*2 po3 ho2 ah? 5). Che kiam2 m7-si7 goa2 e5
chu2-lang5 lim-chiu2 e5 poe mah? Kiam2 m7-si7 i chiam-pok teh eng7--e5
mah? lin2 an2-ni choe3 si7 phai*2. 6). Koan2-ke--e5 tui-tioh8 in, chiong
chiah e5 oe7 ka7 in kong2. 7). In in3 kong2, goa2 e5 chu2 sia*2-su7
kong2 chit ho7 oe7? li2 e5 loo5-pok8 toan3-toan3 bo5 choe3 chit-ho7 su7.
8). Li2 khoa*3, goan2 cheng5 ti7 poo3-te7-khau2 soo2 khoa*3-ki*3 e5
gun5, siong7-chhia*2 tui3 Ka-lam5 toe7 toa3--lai5 heng5 li2; goan2
thai2-tho2 oe7 tui3 li2 chu2-lang5 e5 ke thau-theh8 kim-gun5 ah? 9). Li2
e5 loo5-pok8 e5 tiong-kan, bo5-lun7 ti7 sim2-mih8 lang5 hia
chhiau--tioh8, chiu7 hoo7 i si2, goan2 iah8 beh choe3 goa2 e5 chu2-lang5
e5 loo5-pok8. 10). Koan2-ke--e5 kong2, Ta* chiu7 chiau3 lin2 e5 oe7
kia*5; ti7 sim2-mih8 lang5 hia chhiau--tioh8, hit-lang5 chiu7 choe3 goa2
e5 loo5-pok8; ki5-u5--e5 long2 bo5 choe7. 11). Tui3 hit-tiap8 in
tak8-lang5 koa*2-kin2 chiong poo3-te7 sia3 ti7 thoo5-kha, tak8-lang5
thau2-khui in e5 poo3-te7. 12). Koan2-ke--e5 chiu7 chhiau, tui3 toa7--e5
khi2, kau3 soe3--e5 chi2; hit e5 poe keng2-jian5 ti7 Pian7-nga2-bin2 e5
poo3-te7-lai7 chhiau--tioh. 13). In chiu7 thiah-lih8 in e5 sa*,
tak8-lang5 chiong in e5 mih8 hoo7 lu5 chai3, to3--khi3 sia*5-lai7. 14).
Iu5-tai7 kap i e5 hia*-ti7 kau3 Iok-sek e5 chhu3, Iok-sek iau2 ti7-hia,
in chiu7 ti7 i e5 bin7-cheng5 phak-loh8 toe7. 15). Iok-sek ka7 in kong2,
Lin2 soo2-choe3--e5 si7 sim2-mih8 su7? lin2 kiam2 m7-chai, chhin-chhiu*7
goa2 chit-ho7 e5 lang5 oe7 chiam-pok mah? 16). Iu5-tai7 kong2, Goan2
tui3 goa2 e5 chu2 beh kong2 sim2-mih8? iau2 u7 sia*2 oe7 thang kong2?
goan2 thai2 oe7 ka-ki7 soo3-beng5 ah? Siong7-te3 i2-keng cha-chhut li2
e5 loo5-pok8 e5 choe7-koa3, goan2 kap hit-e5 ti7 i e5 chhiu2 chhiau
tioh8 poe--e5, long2 si7 goa2 e5 chu2 e5 loo5-pok8. 17). Iok-sek kong2,
Goa2 toan3-toan3 bo5 beh an2-ni choe3; Ti7 sim2-mih8 lang5 e5 chhiu2
chhiau tioh8 poe, hit-lang5 chiu7 tioh8 choe3 goa2 e5 loo5-pok8; lin2
chiah-e5 thang peng5-an chiu*7 khi3 lin2 lau7-pe7 hia.

18). Iu5-tai7 oa2-kun7 i kong2, Goa2 e5 chu2 ah, kiu5 li2 iong5-un2 li2
e5 loo5-pok8 kong2 chit8-ku3-oe7 hoo7 goa2 e5 chu2 thia*, boh8-tit
siu7-khi3 li2 e5 loo5-pok8; in-ui7 li2 kap Hoat-lo2 chit8-iu*7. 19).
Goa2 e5 chu2 bat mng7 li2 chiah e5 loo5-pok8 kong2, Lin2 u7 lau7-pe7, u7
hia*-ti7 bo5? 20). Goan2 ka7 goa2 e5 chu2 kong2, Goan2 u7 lau7-pe7,
i2-keng ni5-lau7; iau2 u7 i ni5-lau7 soo2 si* chit8 e5 soah-be2 kia*2; i
e5 hia* i2-keng si2, i e5 lau7-bu2 kan-ta pang3 i chit8-e5, koh i e5
lau7-pe7 chin thia*3--i. 21). Li2 ka7 li2 e5 loo5-pok8 kong2, Chhoa7 i
loh8--lai5 goa2 chia, hoo7 goa2 chhin-bak8 khoa*3-ki*3 i. 22). Goan2 ka7
goa2 e5 chu2 kong2, Gin2-a2 boe7-oe7 li7-khui i e5 lau7-pe7; na7
li7-khui i e5 lau7-pe7, lau7-pe7 tek-khak si2. 23). Li2 ka7 li2 e5
loo5-pok8 kong2, Lin2 e5 soah-be2 sio2-ti7 na7 bo5 kap lin2 sa*-kap
loh8--lai5, lin2 chiu7 boe7-tit koh ki*3 goa2 e5 bin7. 24). Goan2 chiu*7
kau3 li2 e5 loo5-pok8, goan2 lau7-pe7 hia, chiu7 chiong goa2 e5 chu2 e5
oe7 ka7 i kong2. 25). Goan2 e5 lau7-pe7 kong2, Lin2 koh khi3 ka7 lan2
tiah8 tam7-poh8 bi2-niu5 lai5. 26). Goan2 chiu7 kong2, Goan2 boe7-oe7
loh8-khi3; goan2 e5 soah-be2 sio2-ti7 na7 kap goan2 sa*-kap khi3, goan2
chiu7 beh loh8--khi3; in-ui7 soah-be2 sio2-ti7 na7 bo5 kap goan2 sa*-kap
khi3, goan2 tek-khak boe7-tit ki*3 hit-lang5 e5 bin7. 27). Li2 e5
loo5-pok8, goa2 e5 lau7-pe7, ka7 goan2 kong2, Lin2 chai goa2 e5 boo2 ka7
goa2 si* nng7 e5 kia*2; 28). chit8-e5 li7-khui goa2 chhut-khi3, goa2
kong2 i tek-khak si7 hoo7 ia2-siu3 thiah-chhui3; kau3-ta* goa2 iau2
m7-bat khoa*3-ki*3; 29). ta* lin2 koh chiong chit-e5 chhoa7-khi3,
li7-khui goa2; na7 i tu2-tioh8 ham7-hai7, chiu7-si7 lin2 hoo7 goa2
peh8-thau5-mng5 chhi*-chham2 loh8 im-hu2. 30). Goan2 lau7-pe7 e5
si*3-mia7 kap chit e5 gin2-a2 e5 si*3-mia7 si* sa*-lian5; ta* goa2
to3--khi3 li2 e5 loo5-pok8 goa2 e5 lau7-pe7 hia; na7 gin2-a2 bo5 kap
goan2 sa*-kap ti7-teh, goan2 e5 lau7-pe7 khoa*3 bo5 gin2-a2, i chiu7
tek-khak si2. 31). che chiu7-si7 goan2 hoo7 li2 e5 loo5-pok8, goan2 e5
lau7-pe7, peh8-thau5-mng5 chhi*-chham2 loh8 im-hu2. 32). In-ui7 li2 e5
loo5-pok8 bat tui3 goa2 e5 lau7-pe7 po2 chit e5 gin2-a2, kong2, Goa2 na7
bo5 chhoa7 i to3--lai5 kau li2, goa2 goan7 ti7 lau7-pe7 e5 bin7-cheng5
it-seng tam-tng choe7. 33). Ta* kiu5 li2 iong5-un2 li2 e5 loo5-pok8
tiam3--teh, thoe3 chit e5 gin2-a2 choe3 goa2 e5 chu2 e5 loo5-pok8; hoo7
gin2-a2 kap i hiah e5 hia* sa*-kap chiu*7--khi3. 34). Na7 gin2-a2 bo5
kap goa2 sa*-kap khi3, goa2 thai2-tho2 oe7 chiu*7-khi3 ki*3 goa2 e5
lau7-pe7 ah? kia*-liau2 goa2 khoa*3-ki*3 goan2 lau7-pe7 soo2 tu2-tioh8
e5 chai-e7.


[45] Iok-sek ti7 hiah-e5 khia7 i sin-pi* e5 lang5 e5 bin7-cheng5
lun2-boe7-tiau5; chiu7 hoah kong2, Cheng3-lang5 tioh8 li7-khui goa2
chhut-khi3. Iok-sek chiong i pun2-sin hoo7 hia*-ti7 jin7-tit e5 si5, bo5
chit8-lang5 khia7 ti7 i e5 bin7-cheng5. 2). I chiu7 chhut-sia*
toa7-khau3; Ai-kip8 lang5 thia*-ki*3, Hoat-lo2 e5 ke iah8 thia*-ki*3.
3). Iok-sek ka7 i e5 hia*-ti7 kong2, Goa2 si7 Iok-sek, goa2 e5 lau7-pe7
iau2 ti7-teh mah? I e5 hia*-ti7 boe7-oe7 in3, in-ui7 ti7 i e5
bin7-cheng5 long2 kia*-hia*5. 4). Iok-sek koh ka7 i e5 hia*-ti7 kong2,
Chhia*2 kia*5-oa2--lai5. In chiu7 oa2--lai5. I kong2, Goa2 si7 lin2 e5
sio2-ti7 Iok-sek, chiu7-si7 lin2 soo2 boe7 kau3 Ai-kip8--e5. 5). Ta*
m7-bian2 in-ui7 boe7 goa2 kau3 chia lai5 iu-bun7, lai5 ka-ki7 oan3-hun7;
che si7 Siong7-te3 chhe goa2 tai7-seng lin2 lai5, in-ui7 beh po2-choan5
si*3-mia7. 6). Ta* ti7 chit soo2-chai7 e5 ki-hng i2-keng nng7-ni5, iau2
u7 goo7-ni5, bo5 thang cheng3-choh, bo5 thang siu-seng5. 7). Siong7-te3
chhe goa2 tai7-seng lin2 lai5, ui7-tioh8 beh ka7 lin2 lau5 chhun e5
cheng2-chok8 ti7 se3-chiu*7; koh beh kia*5 I toa7 e5 chin2-kiu3,
po2-choan5 lin2 e5 oah8-mia7. 8). An2-ni khoa*3--khi2-lai5, chhe goa2
kau3 chia e5, m7-si7 lin2, chiu7-si7 Siong7-te3; I koh hoo7 goa2
chhin-chhiu*7 Hoat-lo2 e5 pe7, choe3 i choan5-ke e5 chu2, kap koan2-li2
Ai-kip8 choan5-toe7. 9). Lin2 tioh8 koa*2-kin2 chiu*7-khi3 goa2 e5
lau7-pe7 hia, ka7 i kong2, Li2 e5 kia*2 Iok-sek an2-ni kong2, Siong7-te3
hoo7 goa2 choe3 choan5 Ai-kip8 e5 chu2, chhia*2 loh8--lai5 goa2 chia,
m7-thang ian5-chhian5. 10). Li2 kap li2 e5 kia*2 li2 e5 sun, kap
gu5-kun5 iu*5-kun5, i2-kip8 it-chhe3 soo2-u7--e5, long2 thang lai5 tiam3
ti7 Ko-san e5 toe7, kap goa2 sa*-kun7. 11). Goa2 beh ti7-hia hong7-seng5
li2; in-ui7 iau2 u7 goo7 ni5 e5 ki-hng, bian2-tit li2, kap li2 e5
ke-koan3, kap it-chhe3 soo2-u7--e5 loh8-poh8. 12). Ho5-hong3 lin2 e5
bak8-chiu kap goa2 e5 sio2-ti7 Pian7-nga2-bin2 e5 bak8-chiu long2
khoa*3-ki*3 goa2 kap lin2 chhin-chhui3 tui3 lin2 kong2-oe7. 13). Lin2
ia7 tioh8 chiong goa2 ti7 Ai-kip8 it-chhe3 e5 eng5-kng kap lin2 soo2
khoa*3-ki*3 e5 su7, long2 ka7 goa2 e5 lau7-pe7 kong2; koh tioh8
koa*2-kin2 chiong goa2 e5 lau7-pe7 poa*--lai5 goa2 chia. 14). Tui3
an2-ni Iok-sek phak ti7 i e5 sio2-ti7 Pian7-nga2-bin2 e5 am7-kun2
thi5-khau5; Pian7-nga2-bin2 ia7 ti7 i e5 am7-kun2 thi5-khau3. 15). I koh
kap cheng3 hia*-ti7 chim-chhui3, pho7--in thi5-khau3; au7-lai5 i e5
hia*-ti7 chiu7 kap i kong2-oe7.

16). Chit e5 hong-sia* thoan5 kau3 Hoat-lo2 e5 keng-lai7, kong2, Iok-sek
e5 hia*-ti7 lai5 lah. Hoat-lo2 kap i e5 jin5-sin5 long2 hoa*-hi2. 17).
Hoat-lo2 ka7 Iok-sek kong2, Li2 tioh8 ka7 li2 e5 hia*-ti7 kong2, Lin2
tioh8 an2-ni kia*5; chiong mih8 hoo7 cheng-si* chai3; khi2-sin khi3
Ka-lam5 toe7; 18). chiong lin2 e5 lau7-pe7, kap lin2 e5 ke-koan3, long2
poa*--lai5 goa2 chia; goa2 beh chiong Ai-kip8 toe7 e5 ho2-mih8 hoo7
lin2, lin2 iah8 thang chiah8 chit soo2-chai7 e5 san-tin hai2-bi7. 19).
Ta* goa2 beng7-leng7 li2, lin2 tioh8 an2-ni choe3; tui3 Ai-kip8 toe7
toa3 chhia khi3, chiong lin2 e5 gin2-a2, kap boo2, kap lin2 e5 lau7-pe7,
long2 poa*--lai5. 20). M7-thang khoa*3-tang7 lin2 ke-lai7 e5 mih8,
in-ui7 Ai-kip8 choan5-toe7 e5 ho2-mih8, long2 si7 lin2 e5.

21). I2-sek-liat8 e5 cheng3-kia*2 chiu7 an2-ni kia*5. Iok-sek chiau3
Hoat-lo2 e5 beng7-leng7 hoo7 in chhia, kap loo7-tiong tioh8 eng7 e5
chiah8-mih8; 22). koh hoo7 in chit8-lang5 chit8-tho3 i-hok8; tok8-tok8
hoo7 Pian7-nga2-bin2 gun5 sa*-pah, i-hok8 goo7-tho3. 23). Sang3 in
lau7-pe7 e5 mih8, ki3 ti7 e7-toe2; lu5-kang2 chap8-chiah, chai3 Ai-kip8
e5 ho2-mih8; lu5-bu2 chap8-chiah, chai3 goo7-kak kap pia*2 kap chhai3,
hoo7 in lau7-pe7 loo7--nih thang eng7. 24). Iok-sek chiu7 chhe i e5
hia*-ti7 to3--khi3, in chiu7 khi2-sin; koh ka7 in kong2, Lin2 m7-thang
ti7 loo7--nih oan-ke. 25). In tui3 Ai-kip8 chiu*7--khi3, lai5 kau3
Ka-lam5 toe7, in lau7-pe7 Nga2-kok hia. 26). Ka7 i kong2, Iok-sek iau2
ti7-teh, koh koan2-li2 Ai-kip8 choan5-toe7. Nga2-kok sim hun7--khi3,
in-ui7 m7 sin3 in e5 oe7. 27). In chiu7 chiong Iok-sek tui3 in soo2
kong2 e5 oe7, long2 ka7 i kong2; i koh khoa*3-ki*3 Iok-sek soo2
chhe--lai5 beh chai3 i e5 chhia, in lau7-pe7 Nga2-kok e5 sim
oah8--khi2-lai5. 28). I2-sek-liat8 kong2, Ho2 lah; goa2 e5 kia*2 Iok-sek
iau2 ti7-teh, than3 goa2 iau2-be7 si2, goa2 beh khi3 khoa*3--i.


[46] I2-sek-liat8 toa3 it-chhe3 soo2-u7--e5, khi2-sin lai5 kau3
Piat8-si7-pa; chiu7 hian3-che3 hoo7 i e5 lau7-pe7 I2-sat e5 Siong7-te3.
2). Mi5-si5 Siong7-te3 ti7 i*7-siong7 e5 tiong-kan ka7 I2-sek-liat8
kong2, Nga2-kok ah, Nga2-kok ah. I kong2, Goa2 ti7-chia. 3). Siong7-te3
kong2, Goa2 si7 Siong7-te3, chiu7-si7 li2 e5 lau7-pe7 e5 Siong7-te3; li2
loh8--khi3 Ai-kip8 m7-sai2 kia*; in-ui7 Goa2 beh hoo7 li2 ti7-hia
chia*5-choe3 toa7-kok. 4). Goa2 beh kap li2 sa*-kap loh8--khi3 Ai-kip8,
Goa2 iah8 tek-khak chhoa7 li2 khi2-lai5; Iok-sek beh chhiu2 hoa*7 li2 e5
bak8-chiu, hoo7 li2 khoeh. 5). Nga2-kok chiu7 tui3 Piat8-si7-pa
khi2-sin; I2-sek-liat8 hiah e5 kia*2, hoo7 in e5 lau7-pe7 Nga2-kok, kap
in e5 kia*2-ji5, in e5 boo2, long2 che7 ti7 Hoat-lo2 soo2 chhe--lai5 beh
chai3 i e5 chhia. 6). Nga2-kok kap i it-chhe3 e5 kia*2-sun, toa3 in e5
cheng-si*, i2-kip8 ti7 Ka-lam5 toe7 soo2 tit-tioh8 e5 he3-chai5, long2
kau3 Ai-kip8. 7). Nga2-kok toa3 i e5 kia*2, sun, cha-boo2-kia*2,
cha-boo2-sun, kap i it-chhe3 e5 hoo7-e3, long2 kau3 Ai-kip8.

8). I2-sek-liat8 lang5 kau3 Ai-kip8--e5, Nga2-kok kap i e5 kia*2, in e5
mia5 ki3 ti7 e7-toe2. 9). Nga2-kok e5 toa7-kia*2 Liu5-pian7. 9).
Liu5-pian7 e5 kia*2; Hap-lok8, Hoat-loo7, Hi-su-lun5, Ka-bi2. 10).
Se-bian7 e5 kia*2; Ia5-boo2-li2, Nga2-bin2, O-hat, Nga2-kun, So2-hat;
iau2 u7 Ka-lam5 toe7 e5 hu7-jin5-lang5 e5 kia*2 So3-lo5. 11). Li7-bi7 e5
kia*2; Kek-sun7, Kho-hat, Bi2-lah8-li7. 12). Iu5-tai7 e5 kia*2; Ji*2,
Go5-lam5, Si7-lah8, Hoat-lek8-su, Sia7-lah8; tok8-tok8 Ji*2 kap Go5-lam5
si2 ti7 Ka-lam5 toe7. Hoat-lek8-su e5 kia*2; Hi-su-lun5, Hap-boo2-lek8.
13). I2-sat-ka e5 kia*2; To5-lah8, Phoo2-oa2, Iok-pek, Sin-lun5. 14).
Se-poo3-lun5 e5 kia*2; Se-liat8, I2-lun5, Nga2-li7. 15). Chiah-e5 si7
Li7-a ti7 Pa-tan3-a-lan5 ka7 Nga2-kok soo2 si* e5 kia*2; koh u7 i e5
cha-boo2-kia*2 Ti2-na2; kia*2-sun lam5-lu2 kiong7 sa*-chap8-sa* lang5.
16). Ka-tek e5 kia*2; Se2-hui-un5, Hap-ki, Su-ni5, I2-su-pun2, I2-li7,
A-lo5-ti2, A-liat8-li7. 17). A-siat e5 kia*2; Im-na2, Ek-si-oa2,
Ek-si-ui2, Pi2-li7-a; koh in e5 sio2-be7 Se-lah8. Pi2-li7-a e5 kia*2;
Hi-piat, Ma2-kiat. 18). Che si7 Lah8-pan hoo7 i e5 cha-boo2-kia*2 Li7-a
e5 lu2-pi7 Sek-pha*3 soo2 si* e5 kia*2-sun; chiu7-si7 i ka7 Nga2-kok
si*--e5; kiong7 chap8-lak8 lang5. 19). Nga2-kok e5 boo2 Lah8-kiat e5
kia*2; Iok-sek kap Pian7-nga2-bin2. 20). Iok-sek ti7 Ai-kip8 toe7 si*
Ma2-na2-se kap I2-hoat-lian5; chiu7-si7 An-sia*5 e5 che3-si,
Pho-the5-hui-lah8 e5 cha-boo2-kia*2, A-se-lap8, ka7 Iok-sek si*--e5.
21). Pian7-nga2-bin2 e5 kia*2; Pi2-lah8, Pi2-kiat, A-sit8-piat8,
Ki-lah8, Nai2-ban7, I2-hi, Lo5-sit8, Boo2-peng5, Hoo7-peng5, A-lek8;
22). che si7 Lah8-kiat ka7 Nga2-kok soo2 si* e5 kia*2-sun, kiong7
chap8-si3 lang5. 23). Tan3 e5 kia*2, Hoo7-sin. 24). Na2-hut-tha-li7 e5
kia*2; Nga2-siat, Koo-ni5, Ia5-sek, Si7-leng2; 25). che si7 Lah8-pan
hoo7 i e5 cha-boo2-kia*2 Lah8-kiat e5 lu2-pi7 Phek-lah8 soo2 si* e5
kia*2-sun, chiu7-si7 i ka7 Nga2-kok soo2 si*--e5; kiong7 chhit-lang5.
26). Hiah-e5 kap Nga2-kok sa*-kap kau3 Ai-kip8--e5, tu5 i e5 sim-pu7
i2-goa7, ki*3-na7 tui3 i sin-khu soo2 chhut--e5, kiong7 lak8-chap8-lak8
lang5. 27). Koh u7 Iok-sek ti7 Ai-kip8 soo2 si* e5 kia*2, nng7-e5;
Nga2-kok e5 ke lai5 kau3 Ai-kip8--e5 kiong7 chhit-chap8 lang5.

28). Nga2-kok chhe Iu5-tai7 choe3-thau5 khi3 ki*3 Iok-sek, thang chhoa7
in khi3 Ko-san; in chiu7 kau3 Ko-san e5 toe7. 29). Iok-sek pi7-pan7 i e5
chhia; khi3 Ko-san, ngia5-chih i e5 lau7-pe7 I2-sek-liat8; kau3
ki*3--tioh8 bin7, chiu7 phak ti7 lau7-pe7 e5 am7-kun2, ti7 am7-kun2--nih
khau3 ku2-ku2. 30). I2-sek-liat8 ka7 Iok-sek kong2, Goa2 ki*3--tioh8 li2
e5 bin7, chai li2 iau2 oah8--teh, goa2 ta* si2 iah8 kam-sim. 31).
Iok-sek ka7 i e5 hia*-ti7 kap lau7-pe7 e5 ke kong2, Goa2 beh chiu*7-khi3
thong-ti Hoat-lo2, ka7 i kong2, Goa2 e5 hia*-ti7 kap goa2 e5 lau7-pe7 e5
ke, cheng5 ti7 Ka-lam5 toe7--e5, ta* long2 lai5 kau3 goa2 chia. 32). In
si7 bok8-chia2, in-ui7 in si7 chhi7 cheng-si* e5 lang5; in chiong
iu*5-kun5, gu5-kun5, kap it-chhe3 soo2-u7--e5 long2 toa3--lai5. 33).
Hoat-lo2 tiau3 lin2 e5 si5, na7 mng7 lin2 kong2, Lin2 choe3 sim2-mih8
thau5-loo7? 34). lin2 tioh8 kong2, Li2 e5 loo5-pok8, tui3 siau3-lian5
kau3-ta*, goan2 lian5 goan2 e5 choo2-kong long2 si7 teh chhi7 cheng-si*;
an2-ni lin2 thang lai5 khia7 ti7 Ko-san e5 toe7; in-ui7 ki*3-na7 chhi7
cheng-si*--e5, long2 si7 Ai-kip8 lang5 soo2 iam3-chian7.


[47] Iok-sek jip8--khi3 ka7 Hoat-lo2 kong2, Goa2 e5 lau7-pe7 kap goa2 e5
hia*-ti7 toa3 in e5 iu*5-kun5, gu5-kun5, kap it-chhe3 soo2-u7--e5, tui3
Ka-lam5 toe7 lai5; ta* ti7 Ko-san e5 toe7. 2). Iok-sek tui3 i e5
hia*-ti7 e5 tiong-kan keng2 goo7 lang5, chhoa7 in khi3 ki*3 Hoat-lo2.
3). Hoat-lo2 mng7 Iok-sek e5 hia*-ti7 kong2, Lin2 choe3 sim2-mih8
thau5-loo7? In ka7 Hoat-lo2 kong2, Li2 e5 loo5-pok8 pun2-sin, kap goan2
e5 choo2-kong, long2 si7 koo3-iu*5 e5 lang5. 4). In koh ka7 Hoat-lo2
kong2, Ka-lam5 toe7 ki-hng chin siong-tiong7, loo5-pok8 e5 iu*5-kun5 bo5
chhau2 thang chiah8; soo2-i2 goan2 lai5, si7 beh kia3-kha ti7-chia; ta*
kiu5 li2 iong5-un2 li2 e5 loo5-pok8 tiam3 ti7 Ko-san toe7. 5). Hoat-lo2
ka7 Iok-sek kong2, Li2 e5 lau7-pe7 kap li2 e5 hia*-ti7 lai5 kau3 li2
chia; 6). Ai-kip8 toe7 long2 ti7 li2 e5 bin7-cheng5; hoo7 li2 e5
lau7-pe7 kap li2 e5 hia*-ti7 toa3 ti7 kok-lai7 te7 it ho2 e5 toe7; in
thang toa3 ti7 Ko-san e5 toe7; li2 na7 chai in tiong-kan khah u7
pun2-su7 e5 lang5, chiu7 phai3 in koan2-koo3 goa2 e5 cheng-si*. 7).
Iok-sek chhoa7 i e5 lau7-pe7 Nga2-kok jip8--khi3 khia7 ti7 Hoat-lo2 e5
bin7-cheng5; Nga2-kok chiu7 ka7 Hoat-lo2 chiok-hok. 8). Hoat-lo2 mng7
Nga2-kok kong2, Li2 it-seng e5 ni5-jit8 si7 joa7-choe7 ah? 9). Nga2-kok
ka7 Hoat-lo2 kong2, goa2 kia3-kha ti7 se3-kan e5 ni5-jit8 si7 chit8-pah
sa*-chap8 he3. Goa2 it-seng e5 ni5-jit8 iah8 chio2, iah8 kan-khoo2,
m7-tat8-tioh8 goa2 e5 liat8-choo2 kia3-kha ti7 se3-kan e5 ni5-jit8. 10).
Nga2-kok koh ka7 Hoat-lo2 chiok-hok; chiu7 tui3 Hoat-lo2 e5 bin7-cheng5
chhut-khi3. 11). Iok-sek chiau3 Hoat-lo2 e5 beng7-leng7, chiong Ai-kip8
kok te7-it ho2 e5 toe7, chiu7-si7 Lan5-sek e5 toe7, hoo7 i e5 lau7-pe7
kap i hia*-ti7 khia7-khi2, choe3 san2-giap8. 12). Iok-sek eng7 bi2-niu5
hong7-seng5 i e5 lau7-pe7, kap i e5 hia*-ti7, kap i e5 lau7-pe7
choan5-ke; long2 chiau3 in e5 lang5-giah8 lai5 kiong-kip in.

13). Ki-hng chin siong-tiong7, choan5-toe7 long2 bo5 bi2-niu5; sim7-chi3
Ai-kip8 toe7 kap Ka-lam5 toe7 e5 lang5, in-ui7 ki-hng e5 ian5-koo3, go7
kau3 hun7--khi3. 14). Iok-sek chu7-chip8 Ai-kip8 toe7 kap Ka-lam5 toe7
soo2 u7 e5 gun5, chiu7-si7 in tiah8 bi2-niu5 e5 gun5; Iok-sek chiu7
chiong hiah e5 gun5 toa3 kau3 Hoat-lo2 e5 keng. 15). Ai-kip8 toe7 kap
Ka-lam5 toe7 e5 gun5 long2 eng7-liau2; Ai-kip8 cheng3-lang5 long2 lai5
ki*3 Iok-sek kong2, Goan2 e5 gun5 long2 eng7-liau2 lah, kiu5 li2 hoo7
goan2 bi2-niu5; goan2 sia*2-su7 tioh8 si2 ti7 li2 e5 bin7-cheng5? 16).
Iok-sek kong2, Na7 si7 gun5 eng7-liau2, lin2 e5 cheng-si* thang
khan--lai5; goa2 ui7-tioh8 lin2 e5 cheng-si* beh hoo7 lin2 bi2-niu5.
17). In chiu7 chiong cheng-si* koa*2 kau3 Iok-sek hia; Iok-sek chiu7
eng7 bi2-niu5 oa*7 in e5 be2, iu*5-kun5, gu5-kun5, kap lu5; hit-ni5
ui7-tioh8 oa*7 in it-chhe3 e5 cheng-si*, chiu7 eng7 bi2-niu5 iu*2-chhi7
in. 18). Hit-ni5 i2-keng ke3; te7-ji7 ni5, in koh lai5 ki*3 Iok-sek, ka7
i kong2, Goan2 boe7 moa5--tit goa2 e5 chu2, goan2 e5 gun5 long2
eng7-liau2, cheng-si* iah8 long2 kui ti7 goa2 e5 chu2, goan2 ti7 goa2 e5
chu2 e5 bin7-cheng5, tu5 goan2 e5 sin-the2 kap goan2 e5 chhan5-toe7
i2-goa7, bo5 chhun chit8-hang7. 19). goan2 sia*2-su7 lang5 si2, toe7
pha-hng, ti7 li2 e5 bak8-chiu-cheng5 ah? kiu5 li2 eng7 bi2-niu5 boe2
goan2 kap goan2 e5 toe7; goan2 kap goan2 e5 toe7 choe3 Hoat-lo2 e5
loo7-eng7; koh eng7 cheng2-chi2 hoo7 goan2, hoo7 goan2 tit-tioh8 oah8,
bian2 si2, thoo2-toe7 iah8 bian2 pha-hng.

20). Tui3 an2-ni Iok-sek ui7 Hoat-lo2 boe2 Ai-kip8 soo2 u7 e5 toe7;
Ai-kip8 lang5 in-ui7 hoo7 ki-hng soo2 pek, tak8-lang5 long2 boe7 i e5
chhan5-toe7; hiah e5 toe7 chiu7 long2 kui ti7 Hoat-lo2. 21). Iok-sek
chiau3 chiah e5 sia*5-ip chhian-soa2 Ai-kip8 e5 peh-si*3 tui3 Ai-kip8
chit-peng5 kau3 ti7 hit-peng5. 22). Tok8-tok8 che3-si e5 toe7 Hoat-lo2
bo5 boe2--i; in-ui7 che3-si u7 tui3 Hoat-lo2 tit-tioh8 tia*7-tioh8 e5
niu5; in chiah8 Hoat-lo2 soo2 hoo7 in e5 niu5; soo2-i2 in bo5 boe7 in e5
toe7. 23). Iok-sek ka7 peh-si*3 kong2, Goa2 kin-a2-jit8 ui7 Hoat-lo2
boe2 lin2 kap lin2 e5 toe7; khoa*3 ah, ti7-chia u7 cheng2-chi2 hoo7
lin2, lin2 thang khi3 choh-chhan5; 24). kau3 siu-seng5 e5 si5, lin2
tioh8 chiong goo7-hun7-chit8 lap8 hoo7 Hoat-lo2; si3-hun7 kui lin2,
choe3 chhan5--nih e5 cheng2-chi2, iah8 choe3 lin2 kap lin2 ke-lai7 lang5
e5 chiah8-mih8, i2-kip8 lin2 e5 gin2-a2 e5 chiah8-mih8. 25). In kong2,
Li2 u7 kiu3 goan2 e5 si*3-mia7; goan7 goan2 ti7 goa2 e5 chu2 e5
bin7-cheng5 tit-tioh8 un-tian2, goan2 beh choe3 Hoat-lo2 e5 loo5-pok8.
26). An2-ni Iok-sek ui7 Ai-kip8 e5 toe7, siat-lip8 tia*7-tioh8 e5 le7,
kau3 ti7 kin-a2-jit8; Hoat-lo2 tit-tioh8 goo7-hun7 e5 chit8-hun7;
tok8-tok8 che3-si e5 toe7 bo5 kui Hoat-lo2.

27). I2-sek-liat8 lang5 khia7-khi2 Ai-kip8 kok, Ko-san e5 toe7, in
ti7-hia kian3-ti3 san2-giap8, koh si*-thoa*3 kek8-ki5 choe7. 28).
Nga2-kok tiam3 ti7 Ai-kip8 toe7 chap8-chhit ni5. Nga2-kok it-seng e5
ni5-jit8 si7 chit8-pah si3-chap8-chhit he3. 29). I2-sek-liat8 si2 e5
jit8 kun7 lah; i chiu7 kio3 i e5 kia*2 Iok-sek lai5, ka7 i kong2, Goa2
na7 ti7 li2 e5 bin7-cheng5 tit-tioh8 un-tian2, chhia*2 li2 he7 chhiu2
ti7 goa2 e5 toa7-thui2-e7, eng7 chu5-ai3 kap seng5-sit8 khoan2-thai7
goa2; m7-thang bai5-chong3 goa2 ti7 Ai-kip8. Goa2 kap goa2 e5 pe7-kong
tang5-khun3 e5 si5, li2 tioh8 chiong goa2 toa3 chhut Ai-kip8,
bai5-chong3 ti7 in bai5-chong3 e5 toe7. Iok-sek kong2, Goa2 beh chiau3
li2 e5 oe7 lai5 kia*5. 31). Nga2-kok kong2, Li2 tioh8 tui3 goa2
chiu3-choa7; i chiu7 tui3 i chiu3-choa7. Tui3 an2-ni I2-sek-liat8 oa3
chhng-thau5 keng3-pai3 Siong7-te3.


[48] Chiah e5 tai7-chi3 liau2-au7, u7 lang5 ka7 Iok-sek kong2, Lin2
lau7-pe7 phoa3-pi*7 lah; i chiu7 chhoa7 i nng7 e5 kia*2 Ma2-na2-se,
I2-hoat-lian5, sa*-kap khi3. 2). U7 lang5 thong-ti Nga2-kok kong2, Li2
khoa*3, li2 e5 kia*2 Iok-sek lai5 beh chhe7 li2; I2-sek-liat8 chiu7
bian2-kiong2 khi2-lai5, che7 ti7 bin5-chhng5. 3). Nga2-kok ka7 Iok-sek
kong2, Choan5-leng5 e5 Siong7-te3 bat ti7 Ka-lam5 toe7 e5 Loo7-su tui3
goa2 chhut-hian7, su3-hok goa2; 4). ka7 goa2 kong2, Goa2 beh hoo7 li2
si*-thoa*3 choe7-choe7, chia*5-choe3 choe7-choe7 peh-si*3; iah8 beh
chiong chit e5 toe7 siu*2-su3 li2 e5 hoo7-e3, choe3 eng2-oan2 e5 giap8.
5). Goa2 be7 kau3 Ai-kip8 li2 chia e5 tai7-seng, li2 ti7 Ai-kip8 toe7
soo2 si* nng7 e5 kia*2, I2-hoat-lian5 Ma2-na2-se, si7 goa2-e5,
chhin-chhiu*7 Liu5-pian7 Se-bian7 si7 goa2-e5 chit8-iu*7. 6). Ti7 in
i2-au7, li2 soo2 si* e5 kia*2, chiu7-si7 li2 e5; in thang kui ti7 in
nng7 e5 hia* e5 mia5-e7, tit-tioh8 giap8. 7). Lun7-kau3 goa2, goa2 tui3
Pa-tan3 lai5 e5 si5, Lah8-kiat si2 ti7 goa2 e5 bak8-chiu-cheng5, ti7
Ka-lam5 toe7, ti7 loo7--nih e5 tiong-kan, li7-khui I2-hoat-tha iau2 u7
chit8-cham7; goa2 chiu7 ka7 i bai5-chong3 ti7 I2-hoat-tha e5 loo7.
(I2-hoat-tha chiu7-si7 Pek-li7-heng5).

8). I2-sek-liat8 khoa*3-ki*3 Iok-sek nng7 e5 kia*2, chiu7 kong2, Che si7
chi7-chui7? 9). Iok-sek ka7 in lau7-pe7 kong2, Che si7 goa2 e5 kia*2,
Siong7-te3 ti7-chia siu*2-su3 goa2--e5. Kong2, Chhia*2 li2 chhoa7 in
oa2-kun7 goa2; goa2 beh ka7 in chiok-hok. 10). I2-sek-liat8 ni5-lau7,
bak8-chiu hoe boe7 khoa*3-ki*3; Iok-sek chhoa7 in kun7-oa2 i e5
bin7-cheng5, i chiu7 ka7 in chim-chhui3 pho7 in. 11). I2-sek-liat8 ka7
Iok-sek kong2, Goa2 bo5 phah-sng3 oe7 ki*3-tioh8 li2 e5 bin7; ta*
Siong7-te3 koh hoo7 goa2 khoa*3-tioh8 li2 e5 kia*2. 12). Iok-sek chiong
nng7 e5 kia*2 tui3 i nng7 e5 kha-thau5-u-tiong chhoa7--chhut-lai5;
pun2-sin chiu7 phak-loh8 toe7 pai3. 13). Au7-lai5 Iok-sek koh khan in
nng7-e5, chia*3-chhiu2 khan I2-hoat-lian5 ng3 I2-sek-liat8 e5
to3-chhiu2, to3-chhiu2 khan Ma2-na2-se ng3 I2-sek-liat8 e5
chia*3-chhiu2, chhoa7 in kun7-oa2 i. 14). I2-sek-liat8 chhun
chia*3-chhiu2 hoa*7 I2-hoat-lian5 e5 thau5-khak, i si7 te7-ji7--e5, koh
phah-chhe eng7 to3-chhiu2 hoa*7 Ma2-na2-se e5 thau5-khak, Ma2-na2-se
pun2 si7 toa7-kia*2. 15). I chiu7 ka7 Iok-sek chiok-hok kong2, Goan7
goa2 e5 choo2 A-pek-lah8-han2, kap goa2 e5 pe7 I2-sat soo2 kia*5 ti7 I
bin7-cheng5 e5 Siong7-te3, chiu7-si7 it-seng po2-iu*2 goa2 kau3 ti7
kin-a2-jit8 e5 Siong7-te3, kiu3-siok8 goa2 thoat-li7 it-chhe3 e5
hoan7-lan7, hit e5 Su3-chia2, su3-hok hoo7 chi2 nng7 e5 gin2-a2; goan7
in kui ti7 goa2 e5 mia5-e7, kap goa2 choo2 A-pek-lah8-han2, goa2 e5 pe7
I2-sat, e5 mia5-e7; koh goan7 in ti7 se3-kai3-tiong si*-thoa*3
chin-choe7. 17). Iok-sek khoa*3 i e5 lau7-pe7 eng7 chia*3-chhiu2 hoa*7
ti7 I2-hoat-lian5 e5 thau5-khak, bo5 hoa*-hi2; chiu7 tha*2 i e5 lau7-pe7
e5 chhiu2, beh tui3 I2-hoat-lian5 e5 thau5-khak soa2 kau3 Ma2-na2-se e5
thau5-khak. 18). Iok-sek ka7 i e5 lau7-pe7 kong2, Goa2 e5 pe7 ah, m7-si7
an2-ni; chit-e5 si7 toa7-kia*2, kiu5 li2 eng7 chia*3-chhiu2 hoa*7 i e5
thau5-khak. 19). I e5 lau7-pe7 m7-than3 kong2, Goa2 chai, goa2 e5 kia*2,
goa2 chai; i iah8 beh chia*5-choe3 chit8-chok8, iah8 beh khoah-toa7;
chong2-si7 i e5 sio2-ti7 chiong-lai5 pi2 i khah-toa7; i e5 sio2-ti7 e5
hoo7-e3 beh chia*5-choe3 choe7-choe7 chok8. 20). Tng hit-jit8 chiu7 ka7
in chiok-hok kong2, I2-sek-liat8 lang5 beh ki2 li2 lai5 chiok-hok lang5
kong2, Goan7 Siong7-te3 hoo7 li2 chhin-chhiu*7 I2-hoat-lian5,
chhin-chhiu*7 Ma2-na2-se chit8-iu*7; tui3 an2-ni lip8 I2-hoat-lian5 ti7
Ma2-na2-se e5 tai7-seng. 21). I2-sek-liat8 koh ka7 Iok-sek kong2, Goa2
beh si2 lah; chong2-si7 Siong7-te3 beh kap li2 ti7-teh, beh chhoa7 lin2
to3--khi3 lin2 liat8-choo2 e5 toe7. 22). Goa2 cheng5 eng7 goa2 e5 keng,
goa2 e5 to, tui3 A-moo5-li7 lang5 e5 chhiu2 chhiu*2-lai5 hit te3-toe7,
goa2 ta* hoo7 li2, pi2 li2 e5 hia*-ti7 tit-tioh8 khah-ke.


[49] Nga2-kok kio3 i hiah e5 kia*2 lai5 kong2, Lin2 long2 chu7-chip8,
goa2 beh chiong lin2 jit8-au7 soo2 oe7 tu2-tioh8 e5 su7 ka7 lin2 kong2.

2). Nga2-kok chiah e5 kia*2, lin2 tioh8 chu7-chip8 lai5 thia*,

Tioh8 thia* lin2 lau7-pe7 e5 oe7.

3). Liu5-pian7 ah, li2 si7 goa2 e5 toa7-kia*2, goa2 e5 koan5-se3, goa2
e5 khui3-lat8 e5 khi2-thau5,

Ui-giam5 e5 tek8-sek--e5, koan5-leng5 e5 tek8-sek--e5.

4). Chong2-si7 li2 chhin-chhiu*7 chui2 teh-kun2, tek-khak boe7 tit-tioh8
ku thau5-ui7;

In-ui7 li2 peh-chiu*7 lin2 lau7-pe7 e5 bin5-chhng5;

Hit-si5 li2 phah la5-sam5 i; i peh-chiu*7 goa2 e5 phoo.

5). Se-bian7 Li7-bi7 si7 hia*-ti7;

In e5 to-kiam3 si7 hiong-ok e5 khi3-ku7.

6). Goa2 e5 sim-sin5 ah, li2 m7-thang kap in tang5 ke3-boo5;

Goa2 e5 sin5-hun5 ah, li2 m7-thang kap in e5 hoe7-chiong3 lian5-lok8.

In-ui7 in theng3-khi2 siu7-khi3, thai5-si2 lang5,

In chhut-chai7 i2-su3 koah-tng7 gu5-thui2 e5 toa7-kun.

7). In e5 siu7-khi3 so3-po7, thang chiu3-choo2;

In e5 hun7-khi3 chan5-jim2, iah8 si7 thang chiu3-choo2;

Goa2 beh pun-khui in ti7 Nga2-kok ke,

Si3-soa*3 in ti7 I2-sek-liat8 chok8.

8). Iu5-tai7 ah, li2 e5 hia*-ti7 beh o-lo2 li2;

Li2 e5 chhiu2 beh chhih8 tui3-tek8 e5 am7-kun2;

Li2 e5 lau7-pe7 e5 kia*2 beh phak-pai3 ti7 li2 e5 bin7-cheng5.

9). Iu5-tai7 si7 soe3-chiah sai;

Goa2 e5 kia*2 ah, li2 tui3 soo2 jiau3--tioh8 e5 mih8, chiu7 chiu*7-khi3;

I khut-loh8, i thi*3-kha, chhin-chhiu*7 sai;

Iah8 chhin-chhiu*7 bu2 e5 sai, chi7-chui7 ka*2 jia2 i?

10). Koan5-peng3 bo5 li7-khui Iu5-tai7,

Ti7-li2--e5 bo5 li7-khui i nng7 ki kha e5 tiong-kan,

Kau3 Si7-lo5 lai5;

Liat8-pang long2 beh kui i.

11). Pak8 i e5 lu5-a2 ti7 phu5-to5-chhiu7,

Pak8 i e5 lu5-a2-kia*2 ti7 ho2 e5 phu5-to5-chhiu7;

Eng7 phu5-to5-chiu2 soe2 i e5 i-hok8,

Eng7 phu5-to5-chiap soe2 i e5 i-chiu*5.

12). I e5 bak8-chiu in-ui7 chiu2 lai5 ang5,

I e5 chhui3-khi2 in-ui7 leng lai5 peh8.

13). Se-poo3-lun5 beh khia7-khi2 hai2-khau2,

Beh choe3 pha-chun5 e5 hai2-khau2;

I e5 kai3 beh kau3 Se-tun3.

14). I2-sat-ka si7 iong2 e5 lu5,

To2 ti7 iu*5-tiau5 e5 tiong-kan;

15). I khoa*3 an-cheng7 choe3 ho2, khoa*3 thoo2-toe7 choe3 sui2;

A*3 keng-thau5 ta*-teh, chia*5-choe3 lo5-khoo2 e5 loo5-pok8.

16). Tan3 beh phoa*3-toan3 i e5 peh-si*3,

Chhin-chhiu*7 I2-sek-liat8 chi-phai3 e5 chit8-e5.

17). Tan3 beh choe3 loo7--nih e5 choa5,

Loo7-tiong e5 tok8-choa5;

Ka7 siong be2-toe5, khia7 e5 lang5 hia*3 tui3 au7-bin7 loh8--khi3.

18). Ia5-ho5-hoa ah, goa2 u7 theng3-hau7 Li2 e5 chin2-kiu3.

19). Ka-tek beh hoo7 kun-tui7 tui-pek,

Chong2-si7 i beh tui-pek in e5 kha-au7-ti*.

20). A-siat beh chhut ho2 e5 bi2-niu5,

Koh chhut ong5 soo2 chiah8 e5 ho2-mih8.

21). Na2-hut-tha-li7 si7 thau2-pang3 e5 lok8-bu2,

Chhut ho2-thia* e5 oe7.

22). Iok-sek si7 gau5 kiat ke2-chi2 e5 chhiu7-ki;

I e5 chhiu7-ki chhun-chhut chhiu*5-goa7.

23). Sia7-chi*3 e5 lang5 toa7 siong-hai7 i,

Eng7 chi*3 sia7 i, khun2-pek i;

24). Chong2-si7 i e5 keng iu5-gôan an5,

I e5 chhiu2 ia7 tit-tioh8 u7 lat8;

Che si7 tui3 Nga2-kok e5 Choan5-leng5--e5 e5 chhiu2,

(Tui3 che chiu7 u7 chhut bok8-chia2, I2-sek-liat8 e5 chioh8-poa*5),

25). Iah7 tui3 li2 e5 pe7 e5 Siong7-te3, I beh pang-chan7 li2;

Koh tui3 hit e5 Choan5-leng5--e5, I beh su3-hok li2;

Beh eng7 thi*-teng2 kang3-loh8 e5 hok-khi3,

Chhim-ian soo2 khng3 e5 hok-khi3,

I2-kip8 chiah8-leng seng-san2 e5 hok-khi3, long2 beh hoo7 li2.

26). Li2 e5 lau7-pe7 soo2 chiok e5 hok-khi3,

Ia*5-ke3 goa2 e5 pe7-kong soo2 chiok e5 hok-khi3,

Tit8-kau3 eng2 se3-tai7 e5 soa*-nia2 kek8-thau5 e5 pi*-kai3;

Chiah e5 hok-khi3 beh kang3-loh8 ti7 Iok-sek e5 thau5-khak,

Lim5-kau3 hit e5 kap hia*-ti7 tek8-piat8-e5 e5 thau5-khak-teng2.

27). Pian7-nga2-bin2 si7 gau5 peh-thiah e5 chhai5-long5;

Cha2-khi2-si5 chiah8 i soo2 jiau3--tioh8-e5,

E5-hng-si5 pun i soo2 chhiu*2--tioh8 e5.

28). Che it-chhe3 si7 I2-sek-liat8 e5 chap8-ji7 chi-phai3; che iah8 si7
in e5 lau7-pe7 tui3 in soo2 kong2 e5 oe7, ka7 in soo2 chiok-hok--e5;
long2 si7 chiau3 tak8-lang5 e5 hok-hun7, ka7 in chiok-hok. 29). I koh
hoan-hu3 in kong2, Goa2 beh to3-khi3 goa2 e5 liat8-choo2 hia, lin2 tioh8
chiong goa2 bai5-chong3 ti7 Hek-lang5 I2-hut-lun5 chhan5--nih e5 hiat8,
kap goa2 e5 pe7-kong siang5 soo2-chai7; 30). chiu7-si7 ti7 Ka-lam5 toe7
Ban7-li7 e5 bin7-cheng5, Bek8-pi2-lah8 chhan5--nih e5 hiat8; hit e5
hiat8 kap chhan5 si7 A-pek-lah8-han2 tui3 Hek-lang5 I2-hut-lun5 boe2
choe3 giap8, lai5 choe3 bong7-toe7 e5. 31). Ti7-hia bai5-chong3
A-pek-lah8-han2 kap i e5 boo2 Sat-lah8; koh ti7-hia bai5-chong3 I2-sat
kap i e5 boo2 Li7-pek-ka; goa2 iah8 ti7-hia bai5-chong3 Li7-a. 32). Hit
khu chhan5 kap hit lai7-bin7 e5 hiat8, si7 tui3 Hek-lang5 boe2--e5. 33).
Nga2-kok hoan-hu3 i hiah e5 kia*2 beng5-pek8, kha kiu-chiu*7 chhng5,
chiu7 khui3 tng7, to3--khi3 i e5 liat8-choo2 hia.


[50] Iok-sek phak ti7 i e5 lau7-pe7 e5 bin7, thi5-khau3, chim--i.
Iok-sek hoan-hu3 su-hau7 i e5 i-seng, eng7 hiu*-liau7 koan3 i e5
lau7-pe7; i-seng chiu7 eng7 hiu*-liau7 koan3 I2-sek-liat8. 3). Koan3
sin-si tia*7-tioh8 e5 le7 tioh8 si3-chap8 jit8; hit e5 si3-chap8 jit8
moa2, koh Ai-kip8 lang5 ui7 i thi5-khau3 chhit-chap8 jit8.

4). Ui7-tioh8 i thi5-khau3 e5 jit8 i2-keng ke3, Iok-sek tui3 Hoat-lo2
ke-lai7 e5 lang5 kong2, Goa2 na7 ti7 lin2 e5 bin7-cheng5 tit-tioh8
un-tian2, chhia*2 lin2 thong-ti Hoat-lo2, ka7 i kong2, 5). Goa2 e5
lau7-pe7 kah goa2 chiu3-choa7 kong2, Goa2 beh si2 lah, li2 tioh8 chiong
goa2 bai5-chong3 ti7 Ka-lam5 toe7, ti7 goa2 ui7 pun2-sin soo2 kut8 e5
bong7; ta* kiu5 li2 chun2 goa2 chiu*7--khi3 bai5-chong3 goa2 e5
lau7-pe7, jian5-au7 goa2 beh to3-tng2--lai5. 6). Hoat-lo2 kong2, Li2
thang chiu*7--khi3 bai5-chong3 li2 e5 lau7-pe7, chiau3 i soo2 kah li2
chiu3 e5 choa7. 7). Tui3 an2-ni Iok-sek chiu*7--khi3 bai5-chong3 i e5
lau7-pe7; kap i sa*-kap chiu*7--khi3 e5, u7 Hoat-lo2 e5 cheng3
jin5-sin5, kap Hoat-lo2 ke-lai7 e5 tiong2-lo2, kap Ai-kip8 kok cheng3
tiong2-lo2. 8). Koh u7 Iok-sek choan5-ke, kap i hiah e5 hia*-ti7,
i2-kip8 i e5 lau7-pe7 e5 ke-koan3; chi2-u7 in e5 gin2-a2, kap iu*5-kun5
gu5-kun5, long2 lau5 ti7 Ko-san toe7. 9). Koh u7 chhia kap
khia5-be2--e5, hit-tin7 e5 lang5 put-chi2 choe7. 10). In kau3 Iok-tan3
ho5 goa7, A-tat8 e5 goo7-kak-tiu*5, chiu7 ti7-hia toa7 thi5-khau3, toa7
ai-siong; Iok-sek ui7-tioh8 lau7-pe7 pi-ai chhit-jit8. 11). Ka-lam5 toe7
khia7-khi2 e5 peh-si*3 khoa*3-ki*3 A-tat8 goo7-kak-tiu*5 e5 thi5-khau3,
chiu7 kong2, Che si7 Ai-kip8 lang5 chit8-tiu*5 e5 toa7 thi5-khau3;
in-ui7 an2-ni, hit e5 toe7 mia5 kio3 A-pek-bek8-se, si7 ti7 Iok-tan3 ho5
goa7. 12). Nga2-kok hiah e5 kia*2 chiu7 chiau3 lau7-pe7 soo2
hoan-hu3--e5 ka7 i choe3; 13). hiah e5 kia*2 chiong i un7 kau3 Ka-lam5
toe7, bai5-chong3 ti7 Ban7-li7 e5 thau5-cheng5, Bek8-pi2-lah8
chhan5--nih e5 hiat8, hit e5 hiat8 kap chhan5 si7 A-pek-lah8-han2 tui3
Hek-lang5 I2-hut-lun5 boe2 choe3 giap8, lai5 choe3 bong7-toe7 e5. 14).
Iok-sek bai5-chong3 in lau7-pe7 i2-au7, chiu7 kap cheng3 hia*-ti7,
i2-kip8 it-chhe3 kap i chiu*7-khi3 bai5-chong3 in lau7-pe7 e5 lang5,
long2 to3-tng2 Ai-kip8.

15). Iok-sek hiah e5 hia* khoa*3 in lau7-pe7 i2-keng si2, chiu7 kong2,
Kiam2-chhai2 Iok-sek beh oan3-hun7 lan2, chiau3 lan2 cheng5 khoan2-thai7
i long2-chong2 e5 phai*2, it-chin7 po3-eng3 lan2. 16). In chiu7 thok
lang5 khi3 ki*3 Iok-sek kong2, Li2 e5 lau7-pe7 be7 si2 e5 tai7-seng,
hoan-hu3 kong2, 17). Lin2 tioh8 tui3 Iok-sek an2-ni kong2, Cheng5 li2
chiah e5 hia* phai*2 khoan2-thai7 li2, kiu5 li2 sia3-bian2 in e5 ke3-sit
kap choe7-ok; ta* kiu5 li2 sia3-bian2 li2 e5 lau7-pe7 e5 Siong7-te3 e5
loo5-pok8 e5 ke3-sit. In tui3 Iok-sek kong2 chiah e5 oe7, Iok-sek chiu7
thi5-khau3. 18). I chiah e5 hia* koh lai5 phak ti7 i bin7-cheng5 kong2,
Goan2 si7 li2 e5 loo5-pok8. 19). Iok-sek ka7 in kong2, M7-bian2 kia*;
goa2 kiam2 thoe3 Siong7-te3 mah? 20). Cheng5 lin2 e5 i3-su3 si7 phai*2,
chong2-si7 Siong7-te3 e5 i3-su3 si7 ho2; beh po2-choan5 choe7-choe7
lang5 e5 si*3-mia7, chhin-chhiu*7 kin-a2-jit8. 21). Ta* lin2 m7-bian2
kia*; goa2 beh iu*2-chhi7 lin2, kap lin2 e5 kia*2-ji5. Tui3 an2-ni
Iok-sek eng7 chhin-ai3 e5 oe7 an-ui3 in.

22). Iok-sek kap in lau7-pe7 e5 ke-koan3 long2 tiam3 Ai-kip8; Iok-sek
chiah8 pah-it he3. 23). Iok-sek tit-tioh8 khoa*3-ki*3 I2-hoat-lian5
te7-sa* tai7 e5 sun; Ma2-na2-se e5 sun Ma2-kiat e5 kia*2, Iok-sek iah8
pho7 in ti7 kha-thau5-u. 24). Iok-sek tui3 i e5 hia*-ti7 kong2, Goa2 beh
si2 lah; chong2-si7 Siong7-te3 tek-khak khoa*3-koo3 lin2, chhoa7 lin2
tui3 chit soo2-chai7 chiu*7-khi3, kau3 I chiu3-choa7 eng3-un2 hoo7
A-pek-lah8-han2, I2-sat, Nga2-kok e5 toe7. 25). Iok-sek kah I2-sek-liat8
e5 kia*2-sun chiu3-choa7 kong2, Siong7-te3 tek-khak chiau3-koo3 lin2,
lin2 tioh8 chiong goa2 e5 kut-thau5 un7-chiu*7--khi3. Iok-sek si2,
tu2-a2 pah-it he3; lang5 eng7 hiu*-liau7 ka7 i koan3; chiong i siu-loh8
koan, theng5 ti7 Ai-kip8.

Lâi-goân:
"http://zh-min-nan.wikisource.org/w/index.php?title=Sèng-keng_(Kong-hōe)/Chhòng-sè-kì&oldid=3970"



    Navigation menu


      Kò-jîn kang-khū

  * Khui sin kháu-chō
    </w/index.php?title=Special:UserLogin&returnto=S%C3%A8ng-keng+%28Kong-h%C5%8De%29%2FChh%C3%B2ng-s%C3%A8-k%C3%AC&type=signup>
  * Teng-ji̍p
    </w/index.php?title=Special:UserLogin&returnto=S%C3%A8ng-keng+%28Kong-h%C5%8De%29%2FChh%C3%B2ng-s%C3%A8-k%C3%AC>


      Miâ-khong-kan

  * Bûn-chiuⁿ
    </wiki/S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC>
  * thó-lūn
    </w/index.php?title=Talk:S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit&redlink=1>


      piàn-thé<#>


      Khoàⁿ

  * Tha̍k </wiki/S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC>
  * Siu-kái
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=edit>
  * khoàⁿ le̍k-sú
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=history>


      Tōng-chok<#>


      Chhiau-chhoē

Chhiau	

</wiki/Th%C3%A2u-ia%CC%8Dh>


      Se̍h chām

  * Thâu-ia̍h </wiki/Th%C3%A2u-ia%CC%8Dh>
  * Siā-lí mn̂g-chhùi-kháu
    </wiki/Wikisource:Si%C4%81-l%C3%AD_mn%CC%82g-chh%C3%B9i-kh%C3%A1u>
  * Sin-bûn sū-kiāⁿ
    </wiki/Wikisource:Sin-b%C3%BBn_s%C5%AB-ki%C4%81%E2%81%BF>
  * Chòe-kīn ê kái-piàn </wiki/Special:RecentChanges>
  * Sûi-chāi kéng ia̍h </wiki/Special:Random>
  * Soat-bêng-su </wiki/Help:Bo%CC%8Dk-lio%CC%8Dk>
  * Kià-hù
    <https://wikimediafoundation.org/wiki/Donate/Now/en?utm_source=donate&utm_medium=sidebar&utm_campaign=spontaneous_donation>


      Print/export <#>

  * Create a book
    </w/index.php?title=Special:Book&bookcmd=book_creator&referer=S%C3%A8ng-keng+%28Kong-h%C5%8De%29%2FChh%C3%B2ng-s%C3%A8-k%C3%AC>
  * Download as PDF
    </w/index.php?title=Special:Book&bookcmd=render_article&arttitle=S%C3%A8ng-keng+%28Kong-h%C5%8De%29%2FChh%C3%B2ng-s%C3%A8-k%C3%AC&oldid=3970&writer=rl>
  * Ìn-soat pán-pún
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&printable=yes>


      Ke-si kheh-á <#>

  * Tó-ūi liân kàu chia
    </wiki/Special:WhatLinksHere/S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC>
  * Siong-koan ê kái-piàn
    </wiki/Special:RecentChangesLinked/S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC>
  * Te̍k-sû-ia̍h </wiki/Special:SpecialPages>
  * Éng-kiú liân-kiat
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&oldid=3970>
  * Page information
    </w/index.php?title=S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC&action=info>
  * Ín-iōng chit phiⁿ bûn-chiuⁿ
    </w/index.php?title=Special:Cite&page=S%C3%A8ng-keng_%28Kong-h%C5%8De%29%2FChh%C3%B2ng-s%C3%A8-k%C3%AC&id=3970>

  * Chit ia̍h tī 2009-nî 10-goe̍h 17-ji̍t (Pài-la̍k), 19:44 ū kái--koè
  * Text is available under the Creative Commons Attribution/Share-Alike
    License <//creativecommons.org/licenses/by-sa/3.0/>; additional
    terms may apply. See Terms of Use
    <//wikimediafoundation.org/wiki/Terms_of_Use> for details.

  * Ín-su chèng-chhek </wiki/Wikisource:%C3%9An-su_ch%C3%A8ng-chhek>
  * hían-sī </wiki/Wikisource:Koan-h%C4%93>
  * Bô-hū-chek seng-bêng
    </wiki/Wikisource:It-poa%E2%81%BF_%C3%AA_seng-b%C3%AAng>
  * Mobile view
    <http://zh-min-nan.m.wikisource.org/wiki/S%C3%A8ng-keng_(Kong-h%C5%8De)/Chh%C3%B2ng-s%C3%A8-k%C3%AC>

  * Wikimedia Foundation <//wikimediafoundation.org/>
  * Powered by MediaWiki <//www.mediawiki.org/>

